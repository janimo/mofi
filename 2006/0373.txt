Anul 174 (XVIII) — Nr. 373

PARTEA

I

LEGI, DECRETE, HOTĂRÂRI ȘI ALTE ACTE

Marți, 2 mai 2006

SUMAR

Nr.

Pagina

Nr.
în cadrul Institutului Național de Cercetare-Dezvoltare
în Sănătate București ...............................................

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
372.

373.

— Ordin al ministrului sănătății privind Normele de
aplicare a Legii sănătății mintale și a protecției
persoanelor cu tulburări psihice nr. 487/2002, cu
modificările ulterioare ................................................

Pagina

374.
1–7

— Ordin al ministrului sănătății privind înființarea
și funcționarea Centrului Național de Sănătate Mintală

375.

7–9

— Ordin al ministrului sănătății privind aprobarea
Strategiei în domeniul sănătății mintale ..................

10–15

— Ordin al ministrului sănătății privind înființarea,
organizarea și funcționarea centrelor de sănătate
mintală........................................................................

15–16

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL SĂNĂTĂȚII

ORDIN
privind Normele de aplicare a Legii sănătății mintale și a protecției persoanelor
cu tulburări psihice nr. 487/2002, cu modificările ulterioare
Văzând Referatul de aprobare al Direcției generale de asistență medicală, structuri sanitare și salarizare nr. E.N. 9.161,
având în vedere prevederile art. 63 alin. (2) din Legea sănătății mintale și a protecției persoanelor cu tulburări
psihice nr. 487/2002, cu modificările ulterioare,
în temeiul prevederilor Hotărârii Guvernului nr. 168/2005 privind organizarea și funcționarea Ministerului Sănătății,
cu modificările și completările ulterioare,
ministrul sănătății emite următorul ordin:
Art. 1. — Se aprobă Normele de aplicare a Legii
sănătății mintale și a protecției persoanelor cu tulburări
psihice nr. 487/2002, cu modificările ulterioare,
prevăzute în anexa care face parte integrantă din
prezentul ordin.

Art. 2. — Direcțiile din cadrul Ministerului Sănătății,
direcțiile de sănătate publică, precum și unitățile sanitare
implicate vor duce la îndeplinire prevederile prezentului
ordin.
Art. 3. — Prezentul ordin se publică în Monitorul Oficial
al României, Partea I.

Ministrul sănătății,
Gheorghe Eugen Nicolăescu
București, 10 aprilie 2006.
Nr. 372.

2

MONITORUL OFICIAL AL ROMÂNIEI, PARTEA I, Nr. 373/2.V.2006
ANEXĂ

NORME
de aplicare a Legii sănătății mintale și a protecției persoanelor cu tulburări psihice nr. 487/2002,
cu modificările ulterioare
CAPITOLUL I
Promovarea și apărarea sănătății mintale și prevenirea
îmbolnăvirilor psihice
Art. 1. — Instituțiile publice abilitate să ia măsuri pentru
promovarea și apărarea sănătății mintale, prevenirea și
tratamentul tulburărilor psihice sunt următoarele:
a) Ministerul Sănătății;
b) Ministerul Educației și Cercetării;
c) Ministerul Muncii, Solidarității Sociale și Familiei;
d) Ministerul Administrației și Internelor;
e) Ministerul Justiției;
f) Agenția Națională Antidrog;
g) Agenția Națională pentru Sport;
h) Autoritatea Națională pentru Tineret;
i) Autoritatea Națională pentru Persoanele cu Handicap;
j) Autoritatea Națională pentru Protecția Drepturilor
Copilului.
Art. 2. — (1) Ministerul Sănătății elaborează Planul de
măsuri pentru promovarea sănătății mintale și prevenirea
îmbolnăvirilor psihice în colaborare cu instituțiile
publice prevăzute la art. 1, precum și cu organizații
neguvernamentale.
(2) Planul prevăzut la alin. (1) se publică pe site-ul
Ministerului Sănătății.
Art. 3. — Fiecare instituție dintre cele prevăzute la
art. 1 întocmește și publică pe site-ul propriu un raport
anual cu privire la activitățile întreprinse pentru promovarea
sănătății mintale și prevenirea îmbolnăvirilor psihice, precum
și bugetul alocat.
CAPITOLUL II
Evaluarea sănătății mintale
Art. 4. — (1) Pacienții din centrele de recuperare și
reabilitare neuropsihică, aflate în coordonarea Autorității
Naționale pentru Persoanele cu Handicap, sunt evaluați din
punct de vedere psihiatric de cel puțin două ori pe an de
către medicul specialist psihiatru, în scopul stabilirii celei
mai adecvate conduite de recuperare.
(2) Evaluarea din punct de vedere psihiatric, prevăzută
la alin. (1), se realizează prin servicii medicale ambulatorii
și se efectuează, la solicitarea direcției generale de
asistență socială și protecția copilului, în baza unui grafic
stabilit de comun acord și se decontează de către Fondul
național unic de asigurări sociale de sănătate.
(3) Alte unități decât cele prevăzute la alin. (1), aflate
în structura direcțiilor generale județene de asistență socială
și protecția copilului și în coordonarea Autorității Naționale
pentru Persoanele cu Handicap, solicită evaluarea din punct
de vedere psihiatric pentru persoanele cu tulburări psihice
asistate, în vederea redistribuirii în unitățile prevăzute la
alin. (1).
(4) Serviciile medicale prevăzute la alin. (2) și (3) se
furnizează de medici psihiatrii din unități sanitare cu sau
fără personalitate juridică în afara timpului de lucru de la
unitatea la care este angajat, iar cheltuielile de transport,
cazare și diurnă se suportă de solicitant.

(5) Evaluarea din punct de vedere psihiatric se
finalizează, dacă este cazul, cu un plan terapeutic care se
transmite unității solicitante și o scrisoare medicală adresată
medicului de familie pe lista căruia este înscrisă persoana
evaluată.
Art. 5. — Categoriile de profesiuni care necesită
examinarea periodică a stării de sănătate mintală se
aprobă prin ordin al ministrului sănătății, la propunerea
unităților interesate, cu respectarea dispozițiilor legale
privind confidențialitatea și a drepturilor persoanei cu
tulburări psihice.
CAPITOLUL III
Servicii de sănătate mintală
Art. 6. — (1) În vederea asigurării asistenței psihiatrice
comunitare, a creșterii accesibilității și calității serviciilor
acordate, se organizează din punct de vedere funcțional
teritoriul țării în arii geografice numite sectoare psihiatrice.
(2) Se organizează separat sectoare psihiatrice pentru
adulți și sectoare psihiatrice pentru copii și adolescenți,
astfel:
a) un sector psihiatric pentru adulți este o arie teritorială
și populațională distinctă care cuprinde 100.000—150.000
de locuitori;
b) un sector psihiatric pentru copii și adolescenți este o
arie teritorială și populațională distinctă care cuprinde
200.000—400.000 de locuitori.
Art. 7. — (1) În vederea organizării și funcționării
sectoarelor psihiatrice prevăzute la art. 6, Ministerul
Sănătății, prin direcțiile de sănătate publică, înființează
comisii județene în termen de 15 zile de la intrarea în
vigoare a prezentului ordin.
(2) Comisia județeană prevăzută la alin. (1) are
următoarea componență:
a) un reprezentant al direcției de sănătate publică;
b) un coordonator — medic psihiatru, desemnat de
direcția de sănătate publică;
c) un reprezentant al administrației publice locale.
(3) Pentru dezvoltarea și funcționarea sectoarelor
psihiatrice Ministerul Sănătății monitorizează utilizarea
resurselor financiare și umane prin Institutul Național de
Cercetare-Dezvoltare în Sănătate București, în cadrul
programelor naționale de sănătate.
(4) Comisiile județene prevăzute la alin. (1) stabilesc, în
termen de 30 de zile de la intrarea în vigoare a
prezentelor norme, hărțile sectoarelor psihiatrice după
evaluarea resurselor umane și materiale disponibile și
propun măsuri pentru acoperirea nevoilor de îngrijiri de
sănătate mintală, în conformitate cu prevederile legale în
vigoare.
(5) Direcțiile de sănătate publică județene vor elabora în
termen de 6 luni de la stabilirea hărților sectoarelor
psihiatrice planuri specifice de măsuri pentru realizarea
progresivă a prevederilor referitoare la serviciile de sănătate
mintală cuprinse în prezentul ordin.

MONITORUL OFICIAL AL ROMÂNIEI, PARTEA I, Nr. 373/2.V.2006
Art. 8. — (1) Baza sistemului de îngrijiri o reprezintă o
unitate funcțională constituită de echipa terapeutică și
structurile în care aceasta își desfășoară activitatea
deservind un sector psihiatric.
(2) Echipa prevăzută la alin. (1) este compusă din
medici specialiști în psihiatrie, psihologi, asistenți sociali,
asistenți medicali de psihiatrie și alte categorii de personal
necesare, în funcție de activitățile desfășurate și de
specificul sectorului. Echipa terapeutică este condusă de un
psihiatru, medic primar sau medic specialist.
(3) Medicul coordonator al echipei terapeutice adaptează
serviciile acordate în cadrul sectorului, în funcție de
specificitățile sectorului psihiatric deservit și de nevoile
populației-țintă.
Art. 9. — (1) În cadrul fiecărui sector se organizează,
în funcție de nevoile și particularitățile locale, următoarele
structuri:
a) centrul de sănătate mintală, care organizează
unitatea mobilă, centrul de intervenție în criză și staționar
de zi, după caz;
b) staționarul de zi;
c) cabinete de psihiatrie;
d) structuri cu paturi, cu sau fără personalitate juridică.
(2) Se pot organiza structuri transectoriale cu paturi, cu
sau fără personalitate juridică, pentru patologiile rare,
rezistente la tratament sau care nu pot fi rezolvate la
nivelul sectorului, precum și pentru pacienții încadrați în
art. 114 din Codul penal.
(3) Pentru îngrijiri de lungă durată pentru persoane cu
probleme severe și persistente de sănătate mintală, se
organizează în fiecare sector compartimente sau secții cu
paturi, cu maximum 40 de paturi.
Art. 10. — În unitățile sanitare cu paturi se organizează
compartimente de psihiatrie de legătură pentru asistența
psihiatrică a pacienților internați.
Art. 11. — Pacienții care în urma evaluării de către
echipa terapeutică necesită tratament îndelungat sunt trimiși
către centrele de recuperare și reabilitare neuropsihiatrică
sau locuințele protejate, după caz.
Art. 12. — (1) În cadrul fiecărui sector psihiatric se
acordă servicii după cum urmează:
a) servicii psihiatrice ambulatorii;
b) servicii de asistență mobilă, pentru pacienți dificil de
tratat sau care refuză să frecventeze structurile medicale,
dar care acceptă tratamentul ori pentru acoperirea unor
nevoi psihosociale variate, care necesită deplasarea unor
membri ai echipei terapeutice;
c) servicii psihiatrice de zi: terapie ocupațională,
psihoterapie individuală și de grup, precum și programe
specializate de reabilitare. Aceste servicii acordate
pacienților internați în staționarul de zi sunt limitate în timp
la maximum două luni; după această perioadă pacienții
sunt trimiși către serviciile de reabilitare sau către asistența
primară;
d) servicii de reabilitare — în funcție de oportunitățile
locale, fiecare centru de sănătate mintală oferă programe
specializate de reabilitare: programe de terapie
ocupațională, programe de reabilitare vocațională, programe
de petrecere a timpului liber, programe de psihoeducație;
e) servicii spitalicești;
f) îngrijiri la domiciliu.

3

(2) Echipa terapeutică a sectorului psihiatric asigură
îndrumarea medicilor de familie din sectorul psihiatric în
acordarea de îngrijiri de sănătate mintală și stabilește
protocoale de colaborare cu medicii de familie pentru
asigurarea continuității îngrijirilor.
Art. 13. — (1) Pentru fiecare sector psihiatric se
prevede un anumit număr de paturi pentru patologia acută,
în funcție de nevoile și particularitățile sectorului, fie într-un
spital de psihiatrie, fie într-o secție de psihiatrie dintr-un
spital general.
(2) Personalul unui serviciu spitalicesc sectorial este
parte integrantă a echipei terapeutice de sector.
Art. 14. — (1) Echipa terapeutică a sectorului psihiatric
pentru adulți cuprinde:
a) 8 norme întregi pentru psihiatri;
b) 40 de norme întregi pentru asistente de psihiatrie;
c) 4 norme întregi pentru psihologi clinicieni;
d) 5 norme întregi pentru asistenți sociali;
e) alt personal.
(2) Echipa terapeutică a sectorului psihiatric pentru copii
și adolescenți cuprinde:
a) 4 norme întregi pentru psihiatri;
b) 20 de norme întregi pentru asistente de psihiatrie;
c) 2 norme întregi pentru psihologi clinicieni;
d) 3 norme întregi pentru psihopedagogi;
e) 3 asistenți sociali;
f) alt personal.
Art. 15. — Pentru îngrijiri de lungă durată pentru
persoane cu probleme severe și persistente de sănătate
mintală, se organizează în fiecare sector unități cu
maximum 40 de paturi.
Art. 16. — (1) Pentru pacienții fără probleme severe de
sănătate mintală care necesită tratament de lungă durată,
echipa terapeutică evaluează nevoile și stabilește în funcție
de starea clinică a pacientului, dacă este cazul, tipul de
locuință protejată spre care să fie îndrumat.
(2) Categoriile serviciilor medicale acordate persoanelor
cu tulburări psihice din locuințele protejate sunt stabilite
prin ordin comun al Ministerului Sănătății și al Casei
Naționale de Asigurări de Sănătate.
Art. 17. — Autoritățile publice locale colaborează cu
Ministerul Sănătății pentru a asigura spații adecvate pentru
centrele de sănătate mintală.
Art. 18. — Centrele de sănătate mintală și staționarele
de zi pentru copii și adolescenți trebuie să aibă localizare
intracomunitară, amenajări și structuri specifice funcțiilor de
prevenire, depistare precoce și terapie complexă a
tulburărilor psihice infantilo-juvenile și ale familiei.
CAPITOLUL IV
Drepturile persoanelor cu tulburări psihice
Art. 19. — (1) La internarea într-o unitate de îngrijire,
pacienții trebuie imediat informați asupra identității și
statutului profesional al personalului de îngrijire care le
acordă asistență și asupra regulamentului de ordine
interioară pe care trebuie să îl respecte pe durata internării.
(2) Medicul psihiatru trebuie să îi aducă la cunoștință
pacientului care sunt alternativele de tratament și îngrijire,
riscurile și efectele adverse ale aplicării programului
terapeutic individualizat.

4

MONITORUL OFICIAL AL ROMÂNIEI, PARTEA I, Nr. 373/2.V.2006

(3) Programul terapeutic individualizat elaborat de echipa
terapeutică, cu consimțământul pacientului, trebuie să
cuprindă:
a) descrierea naturii problemelor și a nevoilor specifice
ale pacientului;
b) descrierea celor mai puțin restrictive condiții de
tratament necesare;
c) descrierea obiectivelor tratamentului;
d) specificarea responsabilităților personalului.
(4) Medicul psihiatru este responsabil de monitorizarea
implementării programului individualizat de tratament.
Art. 20. — În aplicarea art. 26 din Legea sănătății
mintale și a protecției persoanelor cu tulburări psihice
nr. 487/2002, cu modificările ulterioare, denumită în
continuare lege, în cazul necesității restrângerii libertății de
mișcare a pacientului, în scopul de a împiedica producerea
unei vătămări pentru sine sau pentru o altă persoană,
trebuie respectate următoarele proceduri:
a) contenționarea pacientului;
b) izolarea pacientului.
Art. 21. — (1) Prin contenționare, în sensul prezentelor
norme, se înțelege restricționarea libertății de mișcare a
unei persoane prin folosirea unor mijloace adecvate pentru
a preveni mișcarea liberă a unuia dintre brațe, a ambelor
brațe, a unei gambe sau a ambelor gambe sau pentru a-l
imobiliza total pe pacient, prin mijloace specifice protejate,
care nu produc vătămări corporale.
(2) Contenționarea poate fi utilizată doar atunci când
este necesară apărarea pacientului de propriile acțiuni care
l-ar putea răni pe el sau pe ceilalți. Poate fi folosită doar
dacă aplicarea celor mai puțin restrictive tehnici a fost
neadecvată sau insuficientă pentru a preveni orice lovire
ori vătămare.
(3) Contenționarea nu poate fi folosită ca pedeapsă sau
ca mijloc de a suplini lipsa de personal ori de tratament.
(4) În aplicarea măsurii de restricționare a libertății de
mișcare a pacientului trebuie depuse toate eforturile pentru
evitarea durerii.
(5) Reprezentantul legal sau personal al pacientului
trebuie informat cu privire la dispunerea unei măsuri de
restricționare a libertății de mișcare a pacientului.
(6) Contenționarea trebuie efectuată numai în baza
dispoziției scrise a medicului. Dispoziția medicului trebuie
să detalieze factorii care au condus la contenționare și să
specifice natura contenționării. În dispoziție trebuie precizată
ora la care măsura de contenționare a fost luată.
Contenționarea nu poate dura mai mult de 4 ore.
(7) Măsura contenționării va fi menționată în foaia de
observație a pacientului.
(8) Măsurile de contenționare aplicate pacienților,
incluzând toate dispozițiile scrise ale medicului prin care
s-au dispus acestea se înscriu în Registrul măsurilor de
contenționare și izolare aplicate pacienților.
(9) Registrul prevăzut la alin. (8) se păstrează în
condiții de confidențialitate.
(10) Pe tot timpul contenționării, pacientul trebuie să fie
monitorizat pentru a observa dacă nevoile sale fizice, de
confort și siguranță sunt îndeplinite. O evaluare a condițiilor
pacientului trebuie realizată la cel puțin fiecare 30 de
minute sau la intervale de timp mai scurte dacă medicul o

cere. Evaluarea trebuie înregistrată în foaia de observație a
pacientului.
Art. 22. — (1) Prin izolare se înțelege modalitatea de
protejare a pacienților care reprezintă un pericol pentru ei
înșiși sau pentru alte persoane. Această măsură trebuie
aplicată cu maximă precauție și numai în cazul în care
orice altă modalitate s-a dovedit ineficientă.
(2) Măsura izolării poate fi aplicată numai dacă instituția
psihiatrică dispune de o încăpere special prevăzută și
dotată în acest scop. Încăperea trebuie să ofere
posibilitatea unei observări continue a pacientului, să fie
iluminată și aerisită în mod corespunzător, să aibă acces
la toaletă și lavator și să fie protejată în așa fel încât să
prevină rănirea celui izolat. Nu pot fi izolate concomitent în
aceeași încăpere mai multe persoane.
(3) Măsura izolării trebuie să fie aplicată pentru un timp
cât mai scurt posibil. Măsura trebuie revizuită periodic, la
un interval de cel mult două ore. Pacientul și/sau
reprezentantul său legal sau personal va fi informat cu
privire la măsura izolării și despre procedura de revizuire
periodică a măsurii.
(4) Pacientul va fi observat în timpul izolării conform
unui program prevăzut de medicul care dispune măsura
izolării.
(5) Pe perioada dispunerii măsurii izolării, pacientul va
păstra îmbrăcămintea, precum și orice articole de uz
personal sau cu semnificație religioasă, cu excepția situației
în care păstrarea acestora ar putea afecta siguranța sa.
(6) Măsura izolării poate fi dispusă doar de medic, în
aceleași condiții ca și cea a contenționării.
(7) Măsura izolării trebuie menționată în Registrul
măsurilor de contenționare și izolare și în foaia de
observație a pacientului, cu îndeplinirea acelorași condiții
ca și în cazul contenționării.
(8) Măsura izolării nu trebuie folosită ca pedeapsă sau
ca o formă de amenințare.
(9) Măsura izolării nu poate fi parte a programului de
tratament.
Art. 23. — În aplicarea prevederilor art. 29 din lege se
va folosi formularul pentru obținerea consimțământului
informat prezentat în anexa nr. 1.
Art. 24. — (1) Toate informațiile privind starea de
sănătate a pacientului, condiția sa medicală, diagnosticul,
prognosticul și tratamentul, precum și alte informații de
natură personală sunt confidențiale, chiar și după moartea
pacientului.
(2) Informația confidențială poate fi divulgată numai cu
consimțământul explicit al pacientului sau când există
dispoziții judiciare exprese în acest sens. Consimțământul
este presupus atunci când divulgarea se face către un alt
membru al echipei terapeutice implicate în tratamentul
pacientului.
(3) Toate datele de identitate ale pacientului trebuie
protejate.
(4) Pacienții au dreptul de a primi rezultatul în scris al
diagnosticului, tratamentului și îngrijirii lor la externarea
dintr-o unitate de îngrijire.
(5) Nu este admisă intervenția în viața particulară a
pacientului sau în viața de familie decât în cazul în care,
pe lângă consimțământul pacientului, aceasta poate fi

MONITORUL OFICIAL AL ROMÂNIEI, PARTEA I, Nr. 373/2.V.2006
justificată ca necesară diagnosticului, tratamentului sau
îngrijirii pacientului.
(6) Intervențiile medicale pot fi efectuate numai atunci
când există respectul necesar pentru intimitatea persoanei
și numai în prezența acelor persoane necesare intervenției
respective, dacă pacientul nu a solicitat altfel.
Art. 25. — (1) Toate unitățile care acordă îngrijiri de
sănătate mintală au obligația să înființeze un registru
special pentru înregistrarea tuturor plângerilor înaintate de
pacienți sau reprezentanții acestora.
(2) Conducerea unității are obligația să răspundă în
scris la toate plângerile cu privire la încălcarea drepturilor
pacienților.
(3) În registrul prevăzut la alin. (1) se consemnează și
modalitatea de soluționare a plângerilor.
Art. 26. — Pacienții spitalizați fără consimțământul lor
nu pot fi folosiți ca subiect de cercetare științifică.
CAPITOLUL V
Internarea nevoluntară
Art. 27. — În termen de 30 de zile de la intrarea în
vigoare a prezentului ordin, ministrul sănătății desemnează
prin ordin, la propunerea direcțiilor de sănătate publică și
cu avizul Comisiei de specialitate de psihiatrie, unitățile
autorizate să efectueze internări nevoluntare.
Art. 28. — (1) Medicul psihiatru care evaluează cazul și
stabilește dacă pacientul are, în acel moment, posibilitatea
să înțeleagă starea sa de boală va explica într-un limbaj
simplu și pe înțelesul acestuia necesitatea internării în
vederea acordării îngrijirilor de sănătate mintală, sub
supraveghere medicală.
(2) În situația în care pacientul refuză internarea și
medicul consideră că sunt întrunite condițiile internării
nevoluntare, medicul va informa pacientul, familia,
reprezentantul personal sau legal, după caz, despre dreptul
său de a contesta măsura internării nevoluntare, precum și
despre procedurile care trebuie urmate pentru contestarea
acesteia.
Art. 29. — (1) Solicitarea internării nevoluntare se
formulează și se semnează de una dintre persoanele
prevăzute la art. 47 din lege, în momentul prezentării la
camera de gardă a spitalului.
(2) Dacă solicitantul nu știe să scrie, solicitarea de
internare nevoluntară poate fi scrisă de echipa de gardă,
pe baza relatărilor solicitantului, fapt care se va menționa,
cu precizarea persoanei care a scris solicitarea și a datelor
de identificare ale acesteia.
(3) În solicitarea prevăzută la alin. (1) trebuie descrise
manifestările ce pun în pericol viața, sănătatea, integritatea
corporală proprii sau ale altora.
Art. 30. — (1) Medicul de familie sau medicul specialist
psihiatru care solicită internarea nevoluntară nu poate fi
implicat în luarea deciziei de internare sau de revizuire
periodică a internării nevoluntare.
(2) Persoanele care solicită internarea nevoluntară a
unei persoane nu pot fi membri ai comisiei de revizie
constituite pentru respectiva persoană.
Art. 31. — (1) Transportul persoanei la spital fără
consimțământul acesteia se poate face doar dacă refuză

5

internarea voluntară și dacă există un pericol iminent de
vătămare a sa sau a celor din jur.
(2) Personalul serviciilor care asigură transportul
persoanei la spitalul psihiatric trebuie să menționeze lipsa
consimțământului persoanei transportate într-un raport
prezentat medicului psihiatru în momentul aducerii la spital
în vederea internării.
(3) În raportul prevăzut la alin. (2) se menționează dacă
a existat împotrivire din partea persoanei, care au fost
măsurile adoptate, precum și medicația care a fost
aplicată.
(4) Transportul persoanei la spital se face în condiții cât
mai puțin restrictive, asigurându-se respectarea integrității
sale fizice, psihice și a demnității sale.
Art. 32. — (1) Atunci când pacientul, reprezentantul său
personal ori legal solicită externarea, dar sunt întrunite
condițiile care justifică menținerea internării contra voinței,
medicul psihiatru care are în îngrijire bolnavul declanșează
procedura de internare nevoluntară.
(2) În situația prevăzută la alin. (1), dacă nu există alt
medic psihiatru care să hotărască internarea nevoluntară,
medicul curant poate lua decizia de internare nevoluntară,
ca măsură de urgență, urmând confirmarea acesteia prin
cadrul legal stabilit.
Art. 33. — (1) În toate unitățile spitalicești nominalizate
de Ministerul Sănătății să efectueze internări nevoluntare,
se constituie un registru unic de evidență centralizată a
acestor cazuri și a documentației medico-juridice care stă
la baza internării și susține legalitatea acesteia.
(2) Internarea nevoluntară, precum și deciziile luate de
comisiile de revizie a acestei proceduri se înregistrează în
registrul prevăzut la alin. (1).
(3) Registrul prevăzut la alin. (1) cuprinde următoarele
informații:
a) numele, prenumele, profesia, vârsta și domiciliul
persoanei internate;
b) data internării;
c) numele, prenumele, profesia și domiciliul persoanei
care a cerut internarea;
d) dacă este cazul, menționarea deciziei justiției
(numărul, data, instanța) de punere sub tutelă, curatelă sau
supraveghere;
e) notificarea medicului care a internat nevoluntar
bolnavul către directorul unității, cu menționarea numelui,
prenumelui și a gradului profesional;
f) datele examinărilor de către comisia de revizie, cu
componența nominală și decizia luată;
g) data încetării internării și starea la externare.
Art. 34. — (1) Notificarea medicului care a internat
nevoluntar pacientul către directorul unității se va face
folosindu-se formularul prevăzut în anexa nr. 2.
(2) Notificarea medicului care a internat nevoluntar
pacientul către parchetul de pe lângă instanța
judecătorească competentă se va face folosindu-se
formularul prevăzut în anexa nr. 3.
(3) Notificarea comisiei de revizie a procedurii către
parchetul de pe lângă instanța judecătorească competentă
se va face folosindu-se formularul prevăzut în anexa nr. 4.
Art. 35. — Anexele nr. 1—4 fac parte integrantă din
prezentele norme.

6

MONITORUL OFICIAL AL ROMÂNIEI, PARTEA I, Nr. 373/2.V.2006
ANEXA Nr. 1
la norme

Spitalul .........................
Secția ..........................

Data ..................

CONSIMȚĂMÂNT INFORMAT

asupra investigațiilor și procedurilor terapeutice și pentru participarea la procesul educațional medical
Subsemnatul ..................................................................... m-am prezentat din proprie voință, liber de orice
constrângere și am solicitat evaluarea stării mele de sănătate pentru precizarea unui diagnostic și formularea unui
program terapeutic individual.
Am cunoștință despre dreptul și libertatea pe care le am de a cere prezența unei alte persoane (reprezentant
personal) pentru a fi asistat în acordarea consimțământului, în vederea efectuării investigațiilor necesare stabilirii
diagnosticului și a aplicării metodelor terapeutice necesare recăpătării autonomiei personale. Cunosc de asemenea că
am dreptul să refuz o procedură diagnostică sau un tratament cu care nu sunt de acord.
Mi s-au adus la cunoștință, prin explicații suficiente, într-un limbaj clar, respectuos și pe înțelesul meu,
următoarele:
— diagnosticul și modul de stabilire a diagnosticului;
— scopul, metodele și durata tratamentului propus, precum și beneficiile aduse de acest tratament;
— eventualele neplăceri, riscuri sau efecte secundare ale tratamentului;
— alte posibile modalități de tratament;
— riscurile și consecințele refuzării sau întreruperii tratamentului fără aviz medical.
Am fost informat că metodele diagnostice și terapeutice invazive, având un grad de risc mai mare, vor fi
precizate separat și voi consimți la acestea individual.
Autorizez medicii și personalul medical al clinicii/secției să efectueze toate investigațiile și procedurile diagnostice
necesare, în contextul legal al unei practici medicale corecte. Cu excepția cazurilor în care, în mod expres, îmi exprim
dezacordul, toate investigațiile uzuale și tratamentele, cu risc mic sau mediu, pot fi aplicate.
Materialul biologic recoltat (sânge, țesuturi sau organe) în scop diagnostic poate fi examinat și în scopuri de
cercetare științifică, instrucție, poate fi fotografiat și publicat, fără o altă autorizație expresă din partea mea, păstrându-se
confidențialitatea.
Am fost informat că procesul de asistență medicală este dublat de procesul educațional și consimt ca, în limitele
impuse de decență și bunul simț, să particip la procesul educațional, dar aceasta nu trebuie să afecteze calitatea
îngrijirilor medicale. Am fost informat că pot refuza acest lucru de principiu sau în momentele pe care le aleg eu, fără a
fi obligat să dau alte explicații și fără a fi afectate drepturile mele de pacient.
Am fost informat că am dreptul să refuz fotografierea corpului meu, cu excepția fotografierilor de documentare
medicală pe care le autorizez, cu condiția să fie mascate elementele esențiale ale fizionomiei, pentru a nu fi recunoscut.
În cazul apariției unor situații de urgență majoră în timpul internării, echipa medicală este autorizată să efectueze
orice teste diagnostice sau manevre terapeutice, justificate medical și în condițiile unei practici medicale corecte.
Am citit (mi s-a citit), am înțeles cele scrise mai sus și sunt de acord cu acestea.
Medic curant,
............................

..............................................
(semnătura pacientului)

(semnătura și parafa)

Reprezentant personal/legal,
.......................................
(numele, prenumele și semnătura)

ANEXA Nr. 2
la norme
NOTIFICARE

În conformitate cu art. 52 alin. (1) din Legea sănătății mintale și a protecției persoanelor cu tulburări psihice
nr. 487/2002, cu modificările ulterioare, vă aduc la cunoștință că în data de ............................ am decis, în temeiul art. 45
lit. a)/lit. b) din același act normativ, măsura internării nevoluntare a pacientului .............................................................,
domiciliat în .........................................., născut la data de ..................................................., stabilindu-se diagnosticul de
........................................................................................................................................................................................................ .
Medic,
................................

MONITORUL OFICIAL AL ROMÂNIEI, PARTEA I, Nr. 373/2.V.2006

7
ANEXA Nr. 3
la norme

NOTIFICARE

În conformitate cu art. 53 alin. (1) din Legea sănătății mintale și a protecției persoanelor cu tulburări psihice
nr. 487/2002, cu modificările ulterioare, vă aducem la cunoștință că în data de ......................................... s-a decis, în
temeiul art. 45 lit. a)/lit. b) din același act normativ, măsura internării nevoluntare a pacientului ....................................,
domiciliat în ................................................................., născut la data de ................................., stabilindu-se diagnosticul de
..................................................................................................................................................................................................... .

Măsura a fost comunicată directorului unității conform art. 52 din legea menționată.

Medic,
................................

ANEXA Nr. 4
la norme
NOTIFICARE

În conformitate cu art. 53 alin. (1) din Legea sănătății mintale și a protecției persoanelor cu tulburări psihice
nr. 487/2002, cu modificările ulterioare, vă aducem la cunoștință că în data de ....................................... s-a decis, în
temeiul art. 45 lit. a)/lit. b) din același act normativ, măsura internării nevoluntare a pacientului .........................................,
domiciliat în ............................................................................................, născut la data de ................................., stabilindu-se
diagnosticul de .............................................................................................................................................................................. .
Măsura a fost confirmată de comisia de revizie, constituită potrivit art. 52 din legea menționată, la data
de ................................................... .
Vă transmitem spre consultare dosarul medical al pacientului.
Anexăm prezentei comunicări dosarul medical al pacientului.

MINISTERUL SĂNĂTĂȚII

ORDIN
privind înființarea și funcționarea Centrului Național de Sănătate Mintală
în cadrul Institutului Național de Cercetare-Dezvoltare în Sănătate București
Având în vedere prevederile art. 10 din anexa nr. 1 îRegulamentul de organizare și funcționare a Institutului
Național de Cercetare-Dezvoltare în Sănătate“ la Hotărârea Guvernului nr. 1.329/2002 privind înființarea și funcționarea
Institutului Național de Cercetare-Dezvoltare în Sănătate București,
văzând propunerea Consiliului de administrație al Institutului Național de Cercetare-Dezvoltare în Sănătate
București,
având în vedere Referatul de aprobare al Direcției generale de asistență medicală, salarizare și structuri sanitare
nr. E.N./9.162/2006,
în temeiul prevederilor Hotărârii Guvernului nr. 168/2005 privind organizarea și funcționarea Ministerului Sănătății,
cu modificările și completările ulterioare,

8

MONITORUL OFICIAL AL ROMÂNIEI, PARTEA I, Nr. 373/2.V.2006
ministrul sănătății emite prezentul ordin.

Art. 1. — Începând cu data prezentului ordin se
înființează Centrul Național de Sănătate Mintală, structură
fără personalitate juridică, în cadrul Institutului Național de
Cercetare-Dezvoltare în Sănătate București.
Art. 2. — Centrul Național de Sănătate Mintală este for
tehnic și metodologic pentru activitățile de promovare,
monitorizare și evaluare din domeniul sănătății mintale,
necesare Ministerului Sănătății pentru realizarea politicilor în
domeniul sănătății mintale.
Art. 3. — Centrul Național de Sănătate Mintală are
următoarele atribuții principale în domeniul sănătății mintale:
a) consultanță și asistență tehnică în domeniul politicilor
de sănătate mintală;
b) consultanță și asistență tehnică în dezvoltarea noilor
servicii de sănătate mintală;
c) consultanță și asistență tehnică în formarea
personalului care lucrează în rețeaua națională de sănătate
mintală;
d) dezvoltarea de competențe în organizarea și
conducerea serviciilor de sănătate mintală;
e) organizarea elaborării și diseminării ghidurilor de
practică în domeniul sănătății mintale;
f) colectarea de date în domeniul sănătății mintale;
g) monitorizarea și evaluarea serviciilor de sănătate
mintală;
h) realizarea și întreținerea Registrului național de
psihiatrie.
Art. 4. — În vederea desfășurării activității de către
Centrul Național de Sănătate Mintală, se suplimentează
statul de funcții al Institutului Național de CercetareDezvoltare în Sănătate București cu 10 posturi.
Art. 5. — Structura organizatorică a Institutului Național
de Cercetare-Dezvoltare în Sănătate București se modifică
în mod corespunzător, conform anexei care face parte
integrantă din prezentul ordin.

Art. 6. — (1) Finanțarea Centrului Național de Sănătate
Mintală este asigurată prin Institutul Național de CercetareDezvoltare în Sănătate București, din venituri proprii,
realizate pe baza activităților de cercetare, analiză, evaluare
și monitorizare specifice segmentului de sănătate mintală,
prevăzute în programele naționale de sănătate finanțate din
bugetul Ministerului Sănătății.
(2) Activitatea prevăzută la alin. (1) se realizează prin
negociere directă, pe bază de contracte, încheiate între
Ministerul Sănătății și Institutul Național de CercetareDezvoltare în Sănătate București.
(3) Institutul Național de Cercetare-Dezvoltare în
Sănătate București va introduce în bugetul de venituri și
cheltuieli modificările ce decurg din înființarea și
funcționarea Centrului Național de Sănătate Mintală și îl va
supune spre avizare și aprobare, potrivit dispozițiilor legale
în vigoare.
(4) În termen de 30 de zile de la intrarea în vigoare a
prezentului ordin, Institutul Național de Cercetare-Dezvoltare
în Sănătate București va încheia contractul de prestări de
servicii cu Ministerul Sănătății.
(5) Obiectul contractului prevăzut la alin. (4) îl reprezintă
activitățile de cercetare, analiză, evaluare și monitorizare pe
baza propunerilor formulate de Direcția generală de
asistență medicală, salarizare și structuri sanitare, în
calitate de coordonator național al Programului de prevenire
și control al bolilor netransmisibile, aprobate de ministrul
sănătății.
Art. 7. — Institutul Național de Cercetare-Dezvoltare în
Sănătate București, Direcția generală de asistență medicală,
salarizare și structuri sanitare, precum și celelalte direcții de
specialitate implicate din cadrul Ministerului Sănătății vor
aduce la îndeplinire prevederile prezentului ordin.
Art. 8. — Prezentul ordin se publică în Monitorul Oficial
al României, Partea I.

Ministrul sănătății,
Gheorghe Eugen Nicolăescu

București, 10 aprilie 2006.
Nr. 373.

*) Anexa este reprodusă în facsimil.

INSTITUTUL NAȚIONAL DE CERCETARE-DEZVOLTARE ÎN SĂNĂTATE BUCUREȘTI
STRUCTURA ORGANIZATORICĂ

ANEXĂ*)

MONITORUL OFICIAL AL ROMÂNIEI, PARTEA I, Nr. 373/2.V.2006
9

10

MONITORUL OFICIAL AL ROMÂNIEI, PARTEA I, Nr. 373/2.V.2006

MINISTERUL SĂNĂTĂȚII

ORDIN
privind aprobarea Strategiei în domeniul sănătății mintale
Având în vedere Referatul de aprobare al Direcției generale de asistență medicală, structuri sanitare și salarizare
nr. E.N. 9.163/2006,
în temeiul Hotărârii Guvernului nr. 168/2005 privind organizarea și funcționarea Ministerului Sănătății, cu
modificările și completările ulterioare,
ministrul sănătății emite următorul ordin:
Art. 1. — Se aprobă Strategia în domeniul sănătății
mintale, prevăzută în anexa care face parte integrantă din
prezentul ordin.
Art. 2. — (1) Comisia de specialitate psihiatrie din
cadrul Ministerului Sănătății va desemna un grup de lucru
pentru implementarea strategiei prevăzute la art. 1.

(2) Strategia prevăzută la art. 1 va sta la baza
elaborării Programului național de sănătate mintală și
profilaxie în patologia psihiatrică și psihosocială.
Art. 3. — Prezentul ordin se va publica în Monitorul
Oficial al României, Partea I.

Ministrul sănătății,
Gheorghe Eugen Nicolăescu
București, 10 aprilie 2006.
Nr. 374.
ANEXĂ

STRATEGIA
în domeniul sănătății mintale
I. Preambul
Raportul anual (2001) al Organizației Mondiale a
Sănătății arată că tulburările psihice sunt o importantă
sursă de dizabilități, 5 din primele 10 poziții ale ierarhiei
bolilor în funcție de capacitatea de a genera dizabilități fiind
ocupate de tulburări psihice.
Prevalența pe viață a acestor boli este de aproximativ
33% ceea ce înseamnă că unul din trei oameni va avea,
la un moment dat, pe parcursul vieții, o tulburare psihică
diagnosticabilă prin criterii internațional acceptate.
Prevalența pe 6 luni este de aproximativ 20%. Chiar dacă
în România nu dispunem de studii epidemiologice recente
(pentru că sunt foarte costisitoare) nu există nici un motiv
pentru a crede că ne situăm sub acest nivel considerat
teoretic. Dimpotrivă, există suficiente indicii care sugerează,
în ultimul deceniu, valori semnificativ mai mari (în raport cu
media europeană): deteriorarea generală a stării de
sănătate a populației, expansiunea abuzurilor și a
dependențelor de substanțe psihoactive, creșterea ratei
suicidului, suprasaturarea cu factori de stres a societății
(declin economic, creșterea șomajului, scăderea nivelului
de trai), expansiunea comportamentelor agresive și
violente etc.
Importanța problemei este subliniată și de faptul că,
spre deosebire de marea majoritate a bolilor somatice, o
boală psihică prezentă la o anumită persoană reprezintă o
sursă de alterare a echilibrului microgrupului social (familial,
profesional) în care această persoană trăiește. În evaluarea
costurilor economice ale tulburărilor psihice se estimează
că raportul între costurile globale și costurile directe (legate
de asistența medicală) este de aproximativ 9/1, ceea ce
înseamnă că intervenția societății trebuie să fie
preponderent preventivă. De pildă, studii foarte recente

demonstrează că în majoritatea țărilor europene costurile
globale ale alcoolismului sunt mai mari de 1% (până la
5%!) din PIB.
În afară de datele de prevalență ale unor tulburări
psihice constituite (deci cu spațiu nosografic clar delimitat
prin criterii internaționale de diagnostic) există și categoria
îsimptomelor izolate“, estimată la 18—20% ca prevalență
punctuală. Opinia actuală este că trebuie intervenit încă din
acest stadiu larvar de boală.
Îngrijirile de sănătate mintală în România se
concentrează, în prezent, în spitalele de psihiatrie și sunt
subordonate unui model excesiv biologizant. Oarecum
paradoxal, numărul de paturi de psihiatrie este printre cele
mai scăzute din Europa (76,1 paturi la 100.000 de
locuitori). Nu există decât o comunicare formală între
unitățile cu paturi și cele ambulatorii, continuitatea îngrijirilor
se limitează adesea la continuitatea administrării unui
anumit medicament psihotrop, nu se poate vorbi despre o
anume specializare, nu există conceptul de echipă
terapeutică și cu atât mai puțin acela de îngrijiri
comunitare. În opinia publică persistă imaginea negativă a
bolii psihice, a purtătorilor acestor boli, a spațiilor de
îngrijire și chiar a celor ce o îngrijesc.
În aceste condiții necesitatea unei reforme este de
domeniul evidenței. Această reformă nu s-a făcut din cel
puțin 3 motive:
— lipsa unei viziuni și a unei strategii la nivel central;
— lipsa resurselor financiare;
— lipsa coeziunii și a unei determinări autentice la
nivelul profesioniștilor de sănătate mintală.
Ministerul Sănătății își propune adoptarea unei politici în
sănătatea mintală, politică pe care o prezentăm în
continuare.

MONITORUL OFICIAL AL ROMÂNIEI, PARTEA I, Nr. 373/2.V.2006
II. Viziune, valori și principii
Viziune
Ministerul Sănătății își propune să furnizeze servicii de
sănătate mintală accesibile, de calitate și bazate pe nevoile
existente, într-un mediu cât mai puțin restrictiv, precum și
programe acoperitoare de promovare, prevenire și educație
în sănătate mintală.
Valori și principii de organizare ale reformei sistemului de
îngrijiri
Valoarea esențială care stă la baza realizării acestei
strategii este respectul pentru drepturile omului și
respectarea demnității umane.
Trecerea de la sistemul tradițional de îngrijiri la unul
care pune accent pe integrarea persoanei în comunitate
implică acceptarea unui set de valori explicite. Acestea
sunt:
1. Responsabilitatea echipei comunitare — presupune
responsabilitatea pentru persoana cu probleme de sănătate
mintală la orice moment, indiferent dacă aceasta se
găsește într-o facilitate de îngrijire (spitalicească, centru de
zi, centru de reabilitare etc.) sau în comunitate. A avea
această responsabilitate este un lucru dificil, deoarece
persoana frecventează numeroase unități de îngrijire, nu
are o constanță profesională și dispune de resurse în
general limitate de trai independent. Responsabilitatea
pentru persoanele cu probleme de sănătate mintală se
încadrează unei logici de cuprindere geografică și se
operaționalizează după o prealabilă evaluare a nevoilor
populaționale din aria de cuprindere dată (pentru evaluarea
problemelor existente în comunitatea deservită și
identificarea posibilelor soluții de întâmpinare a acestora).
2. Participarea comunității — comunitatea deservită de
un sistem integrat de îngrijiri de sănătate mintală participă
la deciziile și coordonarea acestuia. În general,
implementarea unor programe comunitare de îngrijiri de
sănătate mintală s-a confruntat la început cu o rezistență
crescută a comunității de a-și asuma și de a susține
aceste inițiative. Aceste rezerve ale comunității se
datorează, pe de o parte, atitudinilor negative care mai
persistă în legătură cu boala mintală, dar și faptului că
implementarea programelor s-a făcut inițial fără consultarea
comunităților. Actualmente, în consiliile directoare ale
sistemelor de suport comunitar sunt invitați să participe
lideri politici și persoane marcante din comunitate, precum
și orice persoană care poate să aibă un statut de lider
informal (în special lideri ai comunităților etnice sau
religioase). Tendința actuală în sistemele funcționale de
îngrijiri de sănătate mintală este aceea de a realiza planul
de servicii cu sprijinul reprezentanților comunității.
Realizarea planurilor de servicii se face după o prealabilă
educare a participanților asupra sistemului de îngrijiri,
precum și de informare asupra resurselor disponibile,
asupra prevederilor legale și de funcționare practică a
unităților de îngrijire din sistem. Planul de servicii pentru o
populație dintr-o anumită arie de cuprindere se realizează
nu numai prin consultări cu liderii comunitari, ci și printr-o
prealabilă analiză a nevoilor populaționale și după o
consultare cu reprezentanți ai beneficiarilor și familiilor lor.
3. Accesibilitatea serviciilor — presupune toate
mecanismele puse în joc pentru ca persoanele care au
nevoie de îngrijiri să cunoască serviciile din comunitate și
să facă uz de acestea. În primul rând, accesibilizarea unui
serviciu presupune o locație spațială ușor de localizat și de
atins, precum și o accesibilitate lingvistică — acolo unde
există minorități etnice/lingvistice, serviciul va cuprinde în

11

echipa sa terapeutică persoane aparținând respectivei
comunități. Accesibilizarea serviciilor presupune și
angajarea echipei terapeutice în acțiuni sociale, care
implică campanii de promovare a serviciilor, intervenții care
să crească șansa ca persoanele care au nevoie de
tratament să beneficieze într-adevăr de acesta, căutarea
unor soluții de asistență locativă mai ieftină, precum și
găsirea unor oportunități și soluții pentru reinserția
profesională. Pentru a realiza aceste obiective, echipa
terapeutică trebuie să se angajeze activ în acțiuni și
campanii de reducere a stigmatizării persoanelor cu
probleme severe de sănătate mintală.
4. Echilibru între componentele sistemului — fiecare
componentă a sistemului trebuie să fie în echilibru cu
celelalte, astfel încât persoana în dificultate să poată
beneficia de îngrijiri, indiferent de nevoile ei. A realiza un
echilibru între componentele unui sistem comunitar este un
lucru dificil din mai multe puncte de vedere. În primul rând,
serviciile publice, private și neguvernamentale pot să
propună programe care în fond nu fac nimic altceva decât
să dubleze oferta, lăsând componente de servicii sub- sau
nedezvoltate deloc. În al doilea rând, existența unor
profesioniști, echipe de profesioniști sau grupe de
consumatori care se angajează activ în dezvoltarea unui
anumit sector al sistemului poate să aibă ca rezultat
subdezvoltarea unor alte sectoare prin alocarea
preferențială de resurse umane și materiale. Pentru a
asigura echilibrul ofertei de servicii, fiecare sistem de
suport comunitar necesită un management centralizat care
să aloce resursele în funcție de nevoile reale ale
beneficiarilor.
5. Continuitatea îngrijirilor — în mod ideal, continuitatea
îngrijirilor înseamnă că fiecare consumator beneficiază de
servicii de la aceiași profesioniști pe tot parcursul îngrijirii
sale. Serviciile de sănătate mintală tind să fie
compartimentalizate, iar transferul informațiilor despre
evoluția, tratamentele și nevoile beneficiarilor se face uneori
anevoios, datorită birocrației crescute și aspectelor legate
de confidențialitate în transmiterea informațiilor. Alternativa
cea mai eficientă este aceea a managementului de caz.
Managerul de caz ideal are atât rol de susținător al
consumatorilor (prin acțiuni de advocacy), de manager de
sistem, prin integrarea tuturor informațiilor despre serviciile
și programele disponibile în teritoriu, precum și de terapeut.
Pentru a-și îndeplini aceste obiective, managerul ar trebui
să aibă o încărcătură de cazuri redusă, deservind în mod
ideal maximum 15 clienți.
6. Alternative minimal restrictive — alternativele minimal
restrictive presupun tratarea persoanelor cu probleme de
sănătate mintală în unități de îngrijire care să interfereze
cât mai puțin cu drepturile lor civile și cu participarea lor la
viața comunitară. În această ordine de idei, spitalizarea va
fi indicată numai atunci când este strict necesară, fie
datorită riscului de auto- sau heteroagresivitate, fie datorită
necesității aplicării unor tratamente sau investigații speciale.
7. Accentul pe reabilitare — interesul pentru reabilitare
este dublu. În primul rând, politicile de dezinstituționalizare
grăbite ale anilor ’70 au îaruncat“ în stradă mulți psihotici
cronici, al căror risc de deteriorare a funcționării este foarte
rapid în comunitate. De asemenea, întârzierea demarării
procesului reabilitativ după debutul maladiei aduce cu sine
o creștere a potențialului de dizabilitate. Apariția noilor
generații de neuroleptice, cu efecte secundare considerabil
mai puține, favorizează de asemenea procesul de

12

MONITORUL OFICIAL AL ROMÂNIEI, PARTEA I, Nr. 373/2.V.2006

reabilitare. Principalul punct de greutate al procesului de
reabilitare ar trebui să fie inserția sau reinserția
profesională, precum și îmbunătățirea abilităților funcționale.
8. Specializarea îngrijirilor — asigurarea unor servicii
care să deservească un anumit tip de patologie sau care
să ofere un anumit tip de îngrijire. În România, la un nivel
momentan neoficial, sunt recunoscute subspecializări, cum
ar fi gerontopsihiatria, psihiatria comunitară, psihiatria
legală, psihoterapia sau tratamentul adicțiilor, dar nu există
prevederi legale care să statueze aceste supracompetențe
sau profesii în sine (cum este cazul psihoterapiei). Unitățile
de îngrijire, cu rare excepții, sunt de tip îpsihiatrie
generală“, alăturând clienți cu patologii și niveluri de
funcționare psihosocială diferite.
9. Implicarea beneficiarilor și a familiilor acestora în
procesul de îngrijire — oferta actuală a sistemului de
îngrijiri de sănătate mintală este, în mare măsură, sub
controlul psihiatrului. Consultarea beneficiarilor, a familiilor
acestora sau a formelor asociative constituite sub egida
implicării consumatorilor de servicii de sănătate mintală
sunt acțiuni deloc uzuale în practica zilnică. Dezvoltarea
unor sisteme de îngrijiri care urmăresc o integrare
comunitară optimă implică un parteneriat activ între
profesioniști și utilizatorii de servicii în domenii cum ar fi:
acțiuni sociale comune, consultarea consumatorilor în ceea
ce privește furnizarea de servicii, dezvoltarea noilor servicii
sau restructurarea celor existente, implicarea familiilor ori
comunității în procesul de îngrijiri, sprijinirea inițiativelor de
întrajutorare și suport comunitar etc.
10. Centrarea pe probe a practicii clinice și comunitare —
o serie de inițiative și tehnologii în domeniul sănătății
mintale și-au dovedit, în momentul de față, fie ineficiența,
fie faptul că sunt extrem de costisitoare în comparație cu
proceduri sau servicii alternative. Stabilirea unor standarde
de calitate pentru serviciile de îngrijiri și asistență și
importarea și adaptarea unor tehnologii și formule de
organizare care și-au dovedit eficiența și efectivitatea
trebuie să reprezinte o prioritate a organizatorilor reformei.
III. Scop și obiective
Scop: scăderea morbidității datorită bolilor psihice și
ameliorarea parametrilor de sănătate mintală la nivelul
întregii populații.
Obiective:
a) reformarea sistemului de îngrijiri în sănătatea mintală;
b) reducerea factorilor de risc și de vulnerabilizare
pentru boala psihică;
c) realizarea unei poziționări superioare a conceptului de
sănătate mintală în sistemul de valori al societății
românești.
Ultimul obiectiv, de a cărui atingere depinde într-o bună
măsură realizarea celorlalte două, impune un scurt
comentariu. Există câteva idei simple care definesc clar
importanța sănătății mintale. Aceste idei trebuie cultivate cu
grijă și responsabilitate în societatea românească:
— nu există sănătate fără sănătate mintală;
— sănătatea mintală este o dimensiune a calității vieții
și o resursă pentru o dezvoltare pozitivă;
— fiecare persoană are dreptul la sănătate mintală;
salvgardarea și promovarea sănătății mintale reprezintă o
responsabilitate a întregii societăți;
— fiecare membru al comunității este responsabil pentru
climatul general al societății, iar atitudinea sa va influența
în ultimă instanță dimensiunea publică a sănătății mintale;

— utilizatorii serviciilor de sănătate mintală trebuie să
aibă același statut ca și utilizatorii oricăror servicii de
sănătate.
IV. Axe strategice (module)
Strategia Ministerului Sănătății în domeniul sănătății
mintale poate fi sintetizată în 5 axe pe care le vom numi
în continuare module:
1. modulul îprevenție“;
2. modulul îsistem de îngrijiri“;
3. modulul îlegislație“;
4. modulul îresurse“;
5. modulul îconexiuni cu alte sisteme“.
1. Modulul prevenție (profilaxie primară)
În orice strategie de sănătate mintală versantul preventiv
trebuie să fie prioritar.
Pentru realizarea acestui obiectiv se vor încuraja
colaborările în parteneriat cu organizații neguvernamentale
specializate în domeniul sănătății mintale, care pot furniza
proiecte profesionale, eventual cu finanțare externă, și pot
constitui mijloace de transferare a expertizei în domeniu
(adesea costisitoare prin faptul că necesită evaluări
complexe, experiență anterioară, implicarea unor specialiști
multidisciplinari) în vederea generalizării unor astfel de
inițiative la condițiile noastre specifice. De asemenea, se
va încuraja cooperarea interdepartamentală (cu Ministerul
Educației și Cercetării în primul rând, Ministerul Apărării
Naționale etc.) pentru identificarea nevoilor grupurilor-țintă,
elaborarea mesajelor, a programelor și evaluarea lor postfactum.
Ministerul Sănătății are în vedere 3 tipuri de prevenție,
în funcție de populația-țintă:
a) prevenția generală, ce vizează întreaga populație.
Exemple:
— programe de igienă mintală (uzul/abuzul de substanțe
psihoactive, profilaxia insomniilor etc.);
— managementul stresului, al situațiilor de criză și al
conflictelor etc.;
— programe destinate părinților pentru educarea copiilor
în prevenirea abuzului de alcool, droguri sau pentru
prevenirea abuzării copiilor (campanii de postere tematice,
stimularea conștientizării societății civile, implicarea părinților
în activitatea educațională din școli);
— programe de parteneriate cu mass-media pentru
răspândirea sistematică a concepțiilor referitoare la un stil
de viață sănătos sau de valorizare a activității de
voluntariat;
— programe de asistență pentru situații de criză
(dezastre);
— atragerea în parteneriate a unor instituții de largă
reprezentare, cum este Biserica;
b) prevenția selectivă, ce vizează grupuri populaționale
al căror risc de a dezvolta tulburări psihice este
semnificativ mai mare decât al mediei. Exemple:
— programe privind copiii instituționalizați;
— programe adresate copiilor și adolescenților cu
antecedente heredo-colaterale de dependență de alcool;
— programe adresate copiilor convalescenți care au
suferit agresiuni cerebrale;
— programe de integrare-protecție a copiilor cu boli
severe, cu potențial transmisibil — SIDA;
c) prevenția focalizată, ce vizează grupuri cu risc înalt
(simptome minimale, markeri biologici, predispoziție
genetică; fără să se întrunească criteriile internaționale de
diagnostic pentru o anumită tulburare psihică). Exemple:

MONITORUL OFICIAL AL ROMÂNIEI, PARTEA I, Nr. 373/2.V.2006
— programe privind copiii cu antecedente heredocolaterale de patologie afectivă, schizofrenie etc.;
— programe privind populația vârstnică;
— programe de dezvoltare a rețelei de suport social
pentru reducerea efectelor psihosociale defavorabile asupra
vârstnicilor;
— programe destinate copiilor cu risc pentru afecțiuni
psihice majore prin prezența familială a unei vulnerabilități
genetice (schizofrenie, boli afective, adicții etc.) sau prin
prezența unui factor familial extern (părinți cu adicții, familie
asistată social) sau prin tulburări de comportament
(opoziționism, violență în mediul școlar);
— înființarea de centre de consiliere, încurajarea celor
aparținând de ONG-uri, având ca populații-țintă familiile cu
risc;
— programe pentru părinții/familiile dezorganizate cu risc
crescut de abuzare/neglijare a copiilor, copii orfani.
Se va urmări identificarea factorilor de risc biologici,
psihologici și sociali, prin metodologii specifice (screening),
eventual adaptate populației de referință.
Intervenția preventivă (profilaxia primară) trebuie să facă
obiectul unor programe educaționale, medicale, de asistență
socială etc. Conceptul, dar mai ales formatul de tip
program asigură structura optimă, pornind de la formularea
obiectivelor finale și de etapă, de la resursele umane și
financiare și terminând cu monitorizarea realizării.
Ministerul Sănătății consideră ca fiind fundamentală
plasarea în poziție prioritară, în cadrul modulului prevenție,
a programelor și acțiunilor ce vizează sănătatea mintală a
copiilor și adolescenților. În acest context obiectivele
imediate sunt:
— promovarea unei concepții mai cuprinzătoare asupra
protecției sănătății mintale care să includă atât copilul, cât
și familia sa, cel puțin mama;
— înființarea unor centre de consiliere prenatală;
— înființarea de centre de consiliere a familiilor cu copii
aflate în dificultate (risc de abandon, cu copii
instituționalizați, monoparentale, cu părinți plecați la muncă
în străinătate);
— prevenirea întârzierii dezvoltării psihomotorii a
copilului prin reintroducerea examinărilor periodice care să
includă teste (screening) pentru depistarea și intervenția
precoce;
— întărirea protecției sănătății mintale a copilului școlar
prin pregătirea continuă a personalului medical școlar;
— introducerea de programe de sănătate mintală a
copilului școlar care să asigure armonizarea cerințelor
programului de învățământ cu potențial cognitiv-emoțional al
elevilor (teme mai puține pentru acasă, fără exagerările
actuale); vizează îmbunătățirea integrării școlare, reducerea
riscului de tulburări de conduită, a părăsirii precoce a
școlii;
— creșterea ponderii educației sanitare în școli vizând
dezvoltarea unui stil de viață sănătos și formarea
competențelor sociale (combaterea toxicomaniilor,
alcoolismului, suicidului, violenței), asigurarea educației
sexuale;
— diversificarea formelor de intervenție medicoeducațională în școli și în afara lor pentru a acoperi
nevoile speciale ale unor categorii de copii și tineri cu
vulnerabilitate crescută (diferite forme de handicap,
dezavantaj social, cu risc crescut de dezadaptare socială
și delincvență);

13

— introducerea de programe de consiliere preventivă
adresate copilului și familiei cu un părinte bolnav somatic
sever.
Pentru tineri și persoanele adulte:
— dezvoltarea de programe de prevenție primară
(informare și consiliere) a adicțiilor, oferite de medicii
generaliști și la nivelul medicinii primare);
— dezvoltarea de programe de sprijin psihologic
adresate tinerilor delincvenți introduși în condiții de
probațiune, precum și ofițerilor de probațiune.
2. Modulul sistem de îngrijiri (profilaxie secundară și
terțiară)
Ministerul Sănătății consideră că reformarea sistemului
de îngrijiri în sănătatea mintală trebuie să se facă prin
respectarea următoarelor principii, validate de experiența
internațională:
1. al zonalității (teritorializării);
2. al echipei terapeutice;
3. al continuității îngrijirilor;
4. al specializării (multicriteriale: vârstă, patologie,
abordare terapeutică);
5. al orientării comunitare.
Odată adoptate aceste principii, reforma impune pe
termen scurt și mediu un compromis între dispozitivul de
îngrijiri actual și cel prefigurat.
Promovarea unui nou tip de structuri care să asigure
dezvoltarea îngrijirilor în direcția celor 5 principii enunțate.
2.1. Flexibilizarea structurilor prevăzute/existente în
fiecare zonă (laborator de sănătate mintală/centru de
sănătate mintală) prin:
a) asigurarea mobilității echipei existente în centrul de
sănătate mintală teritorial;
b) dezvoltarea centrelor de criză, inclusiv a celor
funcționând pe lângă spitalele generale sau policlinici;
c) dezvoltarea serviciilor de psihiatrie de legătură;
d) dezvoltarea compartimentelor de psihiatrie din
spitalele generale teritoriale.
2.2. Dezvoltarea stadială, progresivă, echilibrată,
adecvată nevoilor locale și resurselor disponibile a
serviciilor și structurilor celor mai potrivite specificului local,
care să asigure continuitatea îngrijirilor în condiții cât mai
apropiate ambientului firesc natural al pacientului (îngrijire
de tip comunitar).
2.3. După asigurarea capacităților de îngrijire de tip
comunitar, se poate trece la transferarea sarcinilor de
îngrijire — prin dezinstituționalizare — către acest sector,
prin reducerea adecvată a numărului de paturi din spitalele
de profil existente în teritoriu. Se va asigura practic, în
acest mod, îngrijirea populației de pacienți existente în
teritoriu în condiții de tip comunitar, cu aceleași fonduri, dar
în condiții mai bune de cost-eficiență. Acest proces trebuie
să înceapă după înființarea unui număr adecvat (minimal)
de unități ambulatoriu teritorializate.
Structuri (dispozitivul de îngrijiri):
— centrul de sănătate mintală;
— spitalul de psihiatrie;
— secția/compartimentul de psihiatrie din spitalul
general;
— staționarul de zi;
— centrul de intervenție în criză;
— rețele specializate: dependențe, gerontopsihiatrie etc.
Centrul de sănătate mintală trebuie să devină piesa
fundamentală a sistemului. Centrul de sănătate mintală,
denumire acreditată în statele Uniunii Europene pentru
asistența psihiatrică comunitară ambulatorie, este

14

MONITORUL OFICIAL AL ROMÂNIEI, PARTEA I, Nr. 373/2.V.2006

echivalentul laboratorului de sănătate mintală, înființat prin
ordinul ministrului sănătății nr. 86/1976. (În prezent prin
ordinul ministrului sănătății nr. 736 din 2 noiembrie 1999,
laboratorul de sănătate mintală este integrat în spitalul
psihiatric sau în spitalul general cu secție de psihiatrie.)
Centrul de sănătate mintală trebuie să devină unitatea
de bază a îngrijirilor psihiatrice, el reprezentând în fapt
deplasarea accentului îngrijirilor spre ambulatoriu, o
alternativă la spitalizare ce permite o mai bună
monitorizare a tratamentului și a programelor de reabilitare
și realizarea unui raport cost-eficiență optim.
Centrul de sănătate mintală, ca element structural major
al sistemului de îngrijiri, poate îndeplini și alte funcții
importante, cum sunt screeningul pentru identificarea
factorilor de risc și a nevoilor concrete ale unui anumit
teritoriu sau implementarea unor programe de prevenție
selectivă și focalizată.
Asistența comunitară va dezvolta și măsuri de prevenție
secundară prin colaborarea cu serviciile de asistență
socială în vederea:
— interesării părinților în realizarea unui statut de
îngrijire corespunzător al copiilor cu diferite riscuri;
— plasamentului acestor copii în instituții adecvate când
nu mai există alte soluții;
— identificării precoce a copiilor cu semne minore de
dezvoltare/dezadaptare (performanțe școlare proaste,
hiperactivitate, tulburări de atenție etc.), întrucât ei
constituie o populație cu riscuri viitoare mai mari de
comunicare, de construire a stimei de sine, cu riscuri
comportamentale, depresie, adicție la substanțe, violență;
— dezvoltării unor oportunități bazate pe resursele
locale care să țintească compensarea dificultăților de mai
sus prin stimularea socializării secundare în grupuri de
adolescenți, prin dezvoltarea unor deprinderi sănătoase de
petrecere a timpului liber, a stimei de sine și capacităților
normale de adaptare la comunitate;
— dispensarizării la un nivel mai complex
(biopsihosocial), mai intens și competent decât în prezent,
la nivelul echipei terapeutice și cu ajutorul unor oportunități
multiple (case protejate, vizite la domiciliu, grupuri
terapeutice, grupuri de foști dependenți, gen AA etc.)
sprijinite/dezvoltate cu ajutorul autorităților/comunităților
locale.
3. Modulul legislație
La acest nivel Ministerul Sănătății are în vedere:
• elaborarea normelor de implementare pentru Legea
sănătății mintale care a fost adoptată sub numele de
Legea nr. 487/2002. Legea are titlul îLegea privind
promovarea sănătății mintale și a protecției persoanelor cu
tulburări psihice“, proiect în a cărui elaborare au fost
respectate îPrincipiile pentru protecția persoanelor cu
tulburări psihice și ale ameliorării îngrijirilor de sănătate
mintală“ conținute în Rezoluția 46/119 a Adunării Generale
a Organizației Națiunilor Unite din 17 decembrie 1991.
După adoptarea acestor norme, Ministerul Sănătății se
va implica în procesul de implementare, atât la nivelul
corpului de profesioniști în sănătatea mintală (prin ateliere
zonale, cu ajutorul grupului de specialiști ce au lucrat la
elaborarea legii), cât și la nivelul întregii populații (prin
campanie de mediatizare);
• alte segmente legislative ce privesc:
— regimul substanțelor psihoactive (inclusiv băuturile
alcoolice);

— diseminarea modelelor violenței prin diverse canale
mediatice;
— regimul juridic al persoanelor cu tulburări psihice care
comit infracțiuni.
4. Modulul resurse
a) Resurse financiare
Ministerul Sănătății va continua să finanțeze Programul
de profilaxie în sănătatea mintală și va urmări, prin comisia
de specialitate, o continuă ameliorare a acestui program.
Pe de altă parte, Ministerul Sănătății va încuraja
identificarea unor linii extrabugetare de finanțare, inclusiv
din surse externe (internaționale): Banca Mondială,
PHARE etc.
b) Resurse umane
Ministerul Sănătății va urmări elaborarea și
implementarea următoarelor:
— programe de formare adaptate obiectivelor acestei
strategii, la toate nivelurile (studenți la medicină, medici
psihiatri, psihologi, asistente, asistenți sociali etc.);
— programe de specializare pentru medicii de familie;
— mecanisme de atragere către zona sănătății mintale
a altor specialiști: sociologi, juriști, reprezentanți ai
clerului etc.
Dezvoltarea îngrijirilor psihiatrice comunitare și asistența
socială adecvată trebuie să constituie o prioritate. Aceasta
include implicarea medicilor de familie și a lucrătorilor din
îngrijirile de sănătate primară în îngrijirile de sănătate
mintală.
Vor fi dezvoltate programe de instruire adecvate pentru
toți profesioniștii de sănătate mintală, în concordanță cu
standardele europene.
5. Modulul conexiuni cu alte sisteme (subsisteme de
interfață)
Complexitatea unei strategii naționale de sănătate
mintală impune, ca element tactic, realizarea unui grup de
conexiuni cu alte sisteme. Este foarte probabil ca succesul
strategiei să depindă de funcționalitatea acestor subsisteme
de interfață. Principalele conexiuni sunt:
a) cu sistemul medical general:
— dezvoltarea psihiatriei de legătură (liaison psychiatry:
compartimente de psihiatrie în spitalul general);
— combaterea tendințelor rejective față de bolnavul
psihic manifestate în comunitatea medicinii somatice;
— dezvoltarea unei strategii de alianță cu medicina de
familie;
b) cu învățământul universitar și cercetarea științifică:
— inserarea problematicii sănătății mintale în programa
analitică a facultăților de medicină, psihologie, sociologie
etc.;
— înființarea unui departament de sănătate mintală în
cadrul Institutului de Sănătate Publică;
— înființarea unui Institut de Cercetări în Sănătate
Mintală (prin colaborare cu Academia de Științe Medicale);
c) cu mass-media:
— programe de informare și sensibilizare adresate
tinerilor jurnaliști;
— program de monitorizare a presei în vederea
combaterii tendințelor stigmatizatoare față de boala psihică
și purtătorii ei;
d) cu sistemul asociativ (ONG-uri):
În implementarea acestei strategii Ministerul Sănătății va
colabora în continuare, inclusiv prin crearea unui grup de

MONITORUL OFICIAL AL ROMÂNIEI, PARTEA I, Nr. 373/2.V.2006
lucru permanent, cu principalele ONG-uri din domeniu: Liga
Română pentru Sănătate Mintală, Asociația Psihiatrică
Română și altele.
V. Rezultate așteptate
1. accesibilitate crescută a serviciilor (prin distribuție
teritorială echilibrată);
2. servicii orientate spre nevoile comunității (prin
dezvoltarea centrelor de sănătate mintală);
3. creșterea calității îngrijirilor (prin diversificare și
respectarea standardelor de calitate);
4. reducerea factorilor de risc pentru sănătatea mintală
și orientarea spre nevoile grupurilor celor mai vulnerabile
(prin dezvoltarea abordării preventive);
5. dezvoltarea serviciilor de sănătate mintală în spitalele
generale și la nivelul asistenței primare;
6. finanțarea echitabilă, transparentă și adaptată nevoilor
a serviciilor de sănătate mintală;

15

7. dezvoltarea unui cadru de colaborare intersectorială
pentru a răspunde complexității problemelor de sănătate
mintală (funcționarea unui comitet interministerial pentru
sănătate mintală);
8. dezvoltarea parteneriatelor cu societatea civilă în
promovarea sănătății mintale.
VI. Concluzie
Prezenta strategie a Ministerului Sănătății în domeniul
sănătății mintale a fost gândită și elaborată în concordanță
cu recomandările auditului de sănătate mintală al
Organizației Mondiale a Sănătății (2001). Materializarea
acestei strategii impune conceperea unui Plan național de
sănătate mintală, cu obiective pe termen scurt, mediu și
lung, cu o monitorizare corespunzătoare, precum și cu
responsabilizări precise.

MINISTERUL SĂNĂTĂȚII

ORDIN
privind înființarea, organizarea și funcționarea centrelor de sănătate mintală
Văzând Referatul de aprobare al Direcției generale de asistență medicală, structuri sanitare și salarizare
nr. E.N. 9.164/2006,
având în vedere prevederile art. 22 din Legea sănătății mintale și a protecției persoanelor cu tulburări psihice
nr. 487/2002, cu completările ulterioare,
în temeiul Hotărârii Guvernului nr. 168/2005 privind organizarea și funcționarea Ministerului Sănătății, cu
modificările și completările ulterioare,
ministrul sănătății emite următorul ordin:
Art. 1. — (1) Începând cu data prezentului ordin
laboratoarele de sănătate mintală se reorganizează în
centre de sănătate mintală.
(2) Alte centre de sănătate mintală, altele decât cele
înființate prin reorganizarea laboratoarelor de sănătate
mintală, se înființează cu respectarea prevederilor legale în
vigoare.
(3) Dotarea și personalul laboratoarelor de sănătate
mintală se preiau de către centrele de sănătate mintală.
(4) Centrele de sănătate mintală sunt unități sanitare
publice, fără personalitate juridică, organizate în cadrul
unităților sanitare cu paturi.
Art. 2. — Centrul de sănătate mintală este organizat
distinct pentru adulți și copii, în aceeași clădire sau în
clădiri separate, deservind un sector psihiatric pentru adulți
cuprinzând între 100.000 și 150.000 de locuitori și un
sector psihiatric pentru copii cuprinzând între 200.000 și
400.000 de locuitori.
Art. 3. — Centrele de sănătate mintală asigură îngrijirea
în comunitate a persoanelor cu tulburări psihice.
Art. 4. — Accesul la serviciile acordate în centrele de
sănătate mintală se face direct sau cu trimitere de la
medicii de familie, alți medici specialiști sau unități de
asistență socială.
Art. 5. — Centrele de sănătate mintală au următoarele
atribuții:
a) evaluarea persoanelor care se adresează direct
centrelor de sănătate mintală;

b) depistarea activă și precoce a tulburărilor mintale și
instituirea măsurilor corespunzătoare în vederea tratării lor
și prevenirii unor evoluții nefavorabile;
c) furnizarea intervențiilor în criză pentru prevenirea
dezvoltării episoadelor acute de boală și deteriorarea celor
preexistente;
d) asigurarea asistenței medicale curative, inclusiv
pacienților încadrați la art. 113 din Codul penal;
e) asigurarea serviciilor de reabilitare psihosocială;
f) asigurarea serviciilor de psihoterapie;
g) asigurarea serviciilor de terapie ocupațională pentru
reinserția socială a pacienților cu tulburări psihotice;
h) asigurarea asistenței la domiciliu, atunci când este
necesar;
i) evaluarea pacienților cu tulburări mintale în vederea
orientării către locuințe temporare sau protejate, ateliere
protejate, comisii de expertiză a capacității de muncă,
unități de ajutor social, învățământ și alte unități sanitare;
j) îndrumarea metodologică a medicilor de familie din
sectorul psihiatric în acordarea de îngrijiri de sănătate
mintală în baza unor protocoale de colaborare;
k) întocmirea evidenței pacienților cu tulburări mintale în
vederea elaborării Registrului național de sănătate mintală;
l) evaluarea mediului de viață al pacientului;
m) depistarea precoce a tulburărilor specifice de
dezvoltare și a disfuncționalităților psihopatologice la copil și
adolescent;
n) monitorizarea în teritoriu a tulburărilor psihice în
perioada copilăriei și adolescenței;
o) monitorizarea familiilor la risc;

16

MONITORUL OFICIAL AL ROMÂNIEI, PARTEA I, Nr. 373/2.V.2006

p) asigurarea serviciilor de psihopedagogie diferențiată
pentru reintegrarea școlară a copiilor;
q) monitorizarea populației școlare prin servicii de
legătură cu școala (medicul școlar și psihologul școlar);
r) asigurarea serviciilor specializate pentru copii.
Art. 6. — Centrele de sănătate mintală asigură
următoarele servicii:
a) servicii psihiatrice ambulatorii;
b) servicii de asistență mobilă, pentru pacienții dificil de
tratat sau care refuză să frecventeze structurile medicale,
dar care acceptă tratamentul sau pentru acoperirea unor
nevoi psihosociale variate, care necesită deplasarea unor
membri ai echipei terapeutice;
c) servicii psihiatrice de zi: terapie ocupațională,
psihoterapie individuală și de grup, precum și programe
specializate de reabilitare. Aceste servicii sunt furnizate
pacienților internați în staționarul de zi și sunt limitate în
timp la maximum două luni, după care pacienții sunt trimiși
serviciilor de reabilitare sau de asistență primară;
d) servicii de reabilitare: programe de terapie
ocupațională, programe de reabilitare vocațională, programe
de petrecere a timpului liber, programe de psihoeducație,
după caz, în funcție de specificitățile locale;
e) servicii de intervenție în criză;
f) servicii de îngrijiri la domiciliu.
Art. 7. — (1) Numărul minim de posturi în cadrul
centrelor de sănătate mintală cuprinde:
a) 1 post de medic în specialitatea psihiatrie;
b) 3 posturi de asistente de psihiatrie;

c) un post de psiholog;
d) un post de asistent social;
e) un post de instructor de ergoterapie.
(2) În cadrul centrului de sănătate mintală își pot
desfășura activitatea și alte categorii de personal, în
condițiile legii.
Art. 8. — Structura și dotarea minimă ale unui centru
de sănătate mintală sunt prevăzute în anexa care face
parte integrantă din prezentul ordin.
Art. 9. — (1) Bugetul de venituri și cheltuieli al centrului
de sănătate mintală se elaborează, se aprobă și se
execută de către structurile de conducere și de execuție
ale acestuia.
(2) Fila de buget se întocmește de centrul de sănătate
mintală, cu respectarea prevederilor legale, și este parte
integrantă a bugetului spitalului.
Art. 10. — Direcțiile implicate din Ministerul Sănătății,
direcțiile de sănătate publică, precum și unitățile sanitare
implicate vor duce la îndeplinire prevederile prezentului
ordin.
Art. 11. — La data intrării în vigoare a prezentului ordin
se abrogă dispozițiile referitoare la laboratoarele de
sănătate mintală din Ordinul ministrului sănătății
nr. 86/1974 privind aprobarea planului de măsuri pe anii
1974—1975 și 1975—1980 privind apărarea și promovarea
sănătății mintale a populației.
Art. 12. — Prezentul ordin va fi publicat în Monitorul
Oficial al României, Partea I.

Ministrul sănătății,
Gheorghe Eugen Nicolăescu
București, 10 aprilie 2006.
Nr. 375.
ANEXĂ
STRUCTURA

și dotarea minimă pentru un centru de sănătate mintală
a) Structura minimă:
• 4 cabinete
• o sală destinată psihoterapiei de grup (pentru
6—8 persoane)
• un hol de primire
• o sală de activități de reabilitare (pentru
8—10 persoane)
• două grupuri sanitare
• mobilier adecvat
b) Dotarea minimă:
• un calculator (cu DVDrom) cu licențe pentru soft

•
•
•
•
•
•
•
•
•
•

conexiune Internet
o imprimantă
un copiator
un televizor
5 table de scris
un avizier
un fax
5 telefoane
o minicentrală telefonică
o centrală termică (dacă este cazul)

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București; C.U.I. 427282; Atribut fiscal R,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 373/2.V.2006 conține 16 pagini.

Prețul: 1,15 lei noi/11.500 lei vechi

&JUYDGY|115491]
ISSN 1453—4495

