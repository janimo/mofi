PARTEA

Anul 174 (XVIII) — Nr. 802

I

Luni, 25 septembrie 2006

LEGI, DECRETE, HOTĂRÂRI ȘI ALTE ACTE

SUMAR
Nr.

Pagina
HOTĂRÂRI ALE SENATULUI
30. — Hotărâre pentru modificarea Hotărârii Senatului
nr. 64/2004 privind aprobarea componenței
numerice și nominale a comisiilor permanente ale
Senatului ....................................................................
31. — Hotărâre pentru modificarea anexei la
Hotărârea Senatului nr. 9/2006 privind Comisia
specială pentru modificarea și completarea
Regulamentului Senatului..........................................

1.113. — Decret
general din
1.114. — Decret
general din
1.116. — Decret
general din

DECRETE
privind trecerea în rezervă a unui
Serviciul Român de Informații..............
privind trecerea în rezervă a unui
Ministerul Apărării .................................
privind trecerea în rezervă a unui
Ministerul Apărării .................................

2

2

3
3
3

HOTĂRÂRI ALE GUVERNULUI ROMÂNIEI
1.213. — Hotărâre privind stabilirea procedurii-cadru de
evaluare a impactului asupra mediului pentru
anumite proiecte publice și private..........................

4–16

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
8.065. — Ordin al vicepreședintelui Agenției Naționale de
Administrare Fiscală privind Notele explicative la
Nomenclatura combinată a mărfurilor, adoptate de
Comisia Comunităților Europene ..............................

16

2

MONITORUL OFICIAL AL ROMÂNIEI, PARTEA I, Nr. 802/25.IX.2006

HOTĂRÂRI ALE SENATULUI
PARLAMENTUL ROMÂNIEI
SENATUL

HOTĂRÂRE
pentru modificarea Hotărârii Senatului nr. 64/2004
privind aprobarea componenței numerice și nominale a comisiilor permanente
ale Senatului
În temeiul art. 46 din Regulamentul Senatului,
Senatul adoptă prezenta hotărâre.
Articol unic. — Hotărârea Senatului nr. 64/2004 privind aprobarea componenței numerice și
nominale a comisiilor permanente ale Senatului, publicată în Monitorul Oficial al României,
Partea I, nr. 1.254 din 27 decembrie 2004, cu modificările și completările ulterioare, se modifică
după cum urmează:
1. La anexa nr. VIII îComponența Comisiei pentru drepturile omului, culte și minorități“, domnul
senator Lupoi Mihail — Grupul parlamentar al Alianței îDreptate și Adevăr“ P.N.L.-P.D. se include
în componența comisiei, în locul domnului senator Țîrle Radu — Grupul parlamentar al Alianței
îDreptate și Adevăr“ P.N.L.-P.D.
2. La anexa nr. XV îComponența Comisiei pentru egalitatea de șanse“, domnul senator Țîrle
Radu — Grupul parlamentar al Alianței îDreptate și Adevăr“ P.N.L.-P.D. se include în componența
comisiei, în locul domnului senator Flutur Gheorghe — Grupul parlamentar al Alianței îDreptate și
Adevăr“ P.N.L.-P.D.
Această hotărâre a fost adoptată de Senat în ședința din 21 septembrie 2006, cu respectarea
prevederilor art. 76 alin. (2) din Constituția României, republicată.
p. PREȘEDINTELE SENATULUI,

DORU IOAN TĂRĂCILĂ
București, 21 septembrie 2006.
Nr. 30.
PARLAMENTUL ROMÂNIEI
SENATUL

HOTĂRÂRE
pentru modificarea anexei la Hotărârea Senatului nr. 9/2006
privind Comisia specială pentru modificarea și completarea
Regulamentului Senatului
În temeiul dispozițiilor art. 64 alin. (4) din Constituția României, republicată, și ale art. 77 din
Regulamentul Senatului,
Senatul adoptă prezenta hotărâre.
Articol unic. — La anexa la Hotărârea Senatului nr. 9/2006 privind Comisia specială pentru
modificarea și completarea Regulamentului Senatului, publicată în Monitorul Oficial al României,
Partea I, nr. 184 din 27 februarie 2006, domnul senator Antonie Ștefan-Mihail — Grupul
parlamentar al Alianței îDreptate și Adevăr“ — P.N.L.-P.D. se include în componența comisiei, în
calitate de președinte, în locul domnului senator Radu Mircea Berceanu — Grupul parlamentar al
Alianței îDreptate și Adevăr“ — P.N.L.-P.D.
Această hotărâre a fost adoptată de Senat în ședința din 21 septembrie 2006, cu respectarea
prevederilor art. 76 alin. (2) din Constituția României, republicată.
p. PREȘEDINTELE SENATULUI,

DORU IOAN TĂRĂCILĂ
București, 21 septembrie 2006.
Nr. 31.

MONITORUL OFICIAL AL ROMÂNIEI, PARTEA I, Nr. 802/25.IX.2006

DECRETE
PREȘEDINTELE ROMÂNIEI

DECRET
privind trecerea în rezervă a unui general din Serviciul Român de Informații
În temeiul prevederilor art. 94 lit. b) și ale art. 100 din Constituția României, republicată,
precum și ale Legii nr. 80/1995 privind statutul cadrelor militare, cu modificările și completările
ulterioare,
având în vedere propunerea directorului Serviciului Român de Informații,
Președintele României

d e c r e t e a z ă:

Articol unic. — Domnul general-maior cu două stele Soare Petre Ovidiu trece în rezervă.
PREȘEDINTELE ROMÂNIEI

TRAIAN BĂSESCU
În temeiul art. 100 alin. (2) din
Constituția României, republicată,
contrasemnăm acest decret.
PRIM-MINISTRU

CĂLIN POPESCU-TĂRICEANU
București, 20 septembrie 2006.
Nr. 1.113.
PREȘEDINTELE ROMÂNIEI

DECRET
privind trecerea în rezervă a unui general din Ministerul Apărării
În temeiul prevederilor art. 94 lit. b) și ale art. 100 din Constituția României, republicată,
precum și ale Legii nr. 80/1995 privind statutul cadrelor militare, cu modificările și completările
ulterioare,
având în vedere propunerea ministrului apărării,
Președintele României

d e c r e t e a z ă:

Articol unic. — Domnul general de brigadă cu o stea Oțelea Ionel Neculae trece în rezervă.
PREȘEDINTELE ROMÂNIEI

TRAIAN BĂSESCU
În temeiul art. 100 alin. (2) din
Constituția României, republicată,
contrasemnăm acest decret.
PRIM-MINISTRU

CĂLIN POPESCU-TĂRICEANU
București, 20 septembrie 2006.
Nr. 1.114.
PREȘEDINTELE ROMÂNIEI

DECRET
privind trecerea în rezervă a unui general din Ministerul Apărării
În temeiul prevederilor art. 94 lit. b) și ale art. 100 din Constituția României, republicată,
precum și ale Legii nr. 80/1995 privind statutul cadrelor militare, cu modificările și completările
ulterioare,
având în vedere propunerea ministrului apărării,
Președintele României

d e c r e t e a z ă:

Articol unic. — Pe data de 25 septembrie 2006, domnul general de brigadă cu o stea Matei
Ion Vasile trece în rezervă.
PREȘEDINTELE ROMÂNIEI

TRAIAN BĂSESCU
În temeiul art. 100 alin. (2) din
Constituția României, republicată,
contrasemnăm acest decret.
PRIM-MINISTRU

CĂLIN POPESCU-TĂRICEANU
București, 21 septembrie 2006.
Nr. 1.116.

3

4

MONITORUL OFICIAL AL ROMÂNIEI, PARTEA I, Nr. 802/25.IX.2006

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
privind stabilirea procedurii-cadru de evaluare a impactului asupra mediului
pentru anumite proiecte publice și private
Având în vedere prevederile Convenției privind accesul la informație, participarea publicului la
luarea deciziei și accesul la justiție în probleme de mediu, semnată la Aarhus la 25 iunie 1998,
ratificată prin Legea nr. 86/2000,
în temeiul art. 108 din Constituția României, republicată, și al art. 11 alin. (3) din Ordonanța de
urgență a Guvernului nr. 195/2005 privind protecția mediului, aprobată cu modificări și completări
prin Legea nr. 265/2006,
Guvernul României adoptă prezenta hotărâre.
Art. 1. — (1) Prezenta hotărâre stabilește procedura-cadru de evaluare a impactului asupra
mediului pentru proiectele publice și private care pot avea efecte semnificative asupra mediului.
(2) Evaluarea impactului asupra mediului este parte integrantă din procedura de
emitere/respingere a acordului de mediu.
(3) Autoritățile competente pentru aplicarea prevederilor prezentei hotărâri sunt, după caz,
autoritatea publică centrală pentru protecția mediului, Agenția Națională pentru Protecția Mediului,
agențiile regionale și locale pentru protecția mediului.
Art. 2. — (1) În înțelesul prezentei hotărâri, termenii și expresiile de mai jos au următoarele
semnificații:
a) acord de mediu — act tehnico-juridic prin care se stabilesc condițiile de realizare a
proiectului, din punctul de vedere al impactului asupra mediului; acordul de mediu reprezintă
decizia autorității competente pentru protecția mediului, care dă dreptul titularului de proiect să
realizeze proiectul din punctul de vedere al protecției mediului;
b) drept vătămat — orice drept fundamental prevăzut de Constituție sau de lege, căruia i se
aduce o atingere printr-un act administrativ;
c) evaluarea impactului asupra mediului — procesul menit să identifice, să descrie și să
stabilească, în funcție de fiecare caz și în conformitate cu legislația în vigoare, efectele directe și
indirecte, sinergice, cumulative, principale și secundare ale unui proiect asupra sănătății oamenilor
și mediului, finalizat prin raportul evaluării impactului asupra mediului;
d) interes legitim privat — posibilitatea de a pretinde o anumită conduită, în considerarea
realizării unui drept subiectiv viitor și previzibil, prefigurat;
e) interes legitim public — posibilitatea de a pretinde o anumită conduită, în considerarea
realizării unui drept fundamental care se exercită în colectiv ori, după caz, în considerarea apărării
unui interes public;
f) procedura de evaluare a impactului asupra mediului — parcurgerea etapelor ce au ca obiect
stabilirea necesității supunerii unui proiect evaluării impactului asupra mediului, evaluarea
impactului asupra mediului, consultarea publicului și a autorităților publice cu responsabilități în
domeniul protecției mediului, luarea în considerare a raportului evaluării impactului asupra mediului
și a rezultatelor acestor consultări în procesul decizional și asigurarea informării asupra deciziei
luate;
g) proiect — execuția lucrărilor de construcții sau a altor instalații ori amenajări, alte intervenții
asupra cadrului natural și peisajului, inclusiv cele care implică extragerea resurselor minerale;
h) public — una sau mai multe persoane fizice sau juridice și, în concordanță cu legislația ori
cu practica națională, asociațiile, organizațiile sau grupurile acestora;
i) public interesat — publicul afectat sau posibil a fi afectat de ori care are un interes în
procesul de luare a deciziilor de mediu; organizațiile neguvernamentale care promovează protecția
mediului și îndeplinesc condițiile cerute de legislația în vigoare fac parte din publicul interesat;
j) titularul proiectului — solicitantul acordului de mediu pentru un proiect privat sau autoritatea
publică ce inițiază un proiect.
(2) Definițiile prevăzute la alin. (1) lit. b), d) și e) se interpretează în sensul acordării accesului
larg la justiție publicului interesat.
(3) Dispozițiile alin. (1) lit. h) se aplică persoanelor fizice, indiferent de cetățenie, naționalitate
sau domiciliu, iar în cazul persoanelor juridice, indiferent de locul unde sunt înregistrate ori în
care se află centrul efectiv al activității lor.
Art. 3. — (1) Proiectele care pot avea efecte semnificative asupra mediului datorită, printre
altele, naturii, dimensiunii sau localizării lor fac obiectul evaluării impactului asupra mediului înainte
de emiterea acordului de mediu. Aceste proiecte sunt prevăzute la art. 8 și 9.

MONITORUL OFICIAL AL ROMÂNIEI, PARTEA I, Nr. 802/25.IX.2006
(2) Evaluarea impactului asupra mediului identifică, descrie și evaluează, în mod corespunzător
și pentru fiecare caz în parte, în conformitate cu prevederile prezentei hotărâri, efectele directe și
indirecte ale proiectului asupra următorilor factori:
a) ființe umane, faună și floră;
b) sol, apă, aer, climă și peisaj;
c) bunuri materiale și patrimoniu cultural;
d) interacțiunea dintre factorii menționați la lit. a), b) și c).
(3) Evaluarea impactului asupra mediului pentru proiectele care intră sub incidența legislației
privind prevenirea și controlul integrat al poluării include cerințele specifice acelei legislații.
(4) Evaluarea impactului asupra mediului stabilește măsurile de prevenire, reducere și, unde
este posibil, de compensare a efectelor semnificative adverse ale proiectului asupra factorilor
prevăzuți la alin. (2) și contribuie la luarea deciziei de emitere/respingere a acordului de mediu.
(5) Evaluarea impactului asupra mediului se efectuează în faza de pregătire a studiului de
fezabilitate a proiectului.
Art. 4. — (1) Procedura de evaluare a impactului asupra mediului se realizează în etape, după
cum urmează:
a) etapa de încadrare a proiectului în procedura de evaluare a impactului asupra mediului;
b) etapa de definire a domeniului evaluării și de realizare a raportului evaluării impactului
asupra mediului;
c) etapa de analiză a calității raportului evaluării impactului asupra mediului.
(2) Procedura de evaluare a impactului asupra mediului începe prin depunerea solicitării de
emitere a acordului de mediu în faza de studiu de prefezabilitate a proiectului.
Art. 5. — (1) Procedura de evaluare a impactului asupra mediului este condusă de autoritățile
competente pentru protecția mediului, cu participarea autorităților publice centrale sau locale, după
caz, care au atribuții și răspunderi specifice în domeniul protecției mediului.
(2) Participarea autorităților prevăzute la alin. (1) se realizează în cadrul unui colectiv de
analiză tehnică constituit la nivel central prin ordin al conducătorului autorității publice centrale
pentru protecția mediului, la nivelul fiecărui județ, al municipiului București, prin ordin emis de
prefect, conform legislației în vigoare privind prefectul și instituția prefectului, iar la nivelul
Administrației Rezervației Biosferei îDelta Dunării“, prin ordin emis de prefectul județului Tulcea.
(3) Autoritățile prevăzute la alin. (1) exprimă puncte de vedere în cadrul colectivului de analiză
tehnică cu privire la informațiile prezentate de titularul proiectului în etapele procedurii de evaluare
a impactului asupra mediului.
(4) În scopul aplicării prevederilor prezentei hotărâri, autoritățile competente pentru protecția
mediului asigură transmiterea informațiilor relevante autorităților prevăzute la alin. (1) și organizarea
ședințelor colectivului de analiză tehnică.
Art. 6. — Autoritățile competente pentru protecția mediului percep taxe în cuantum de 100 lei
la emiterea acordului de mediu.
Art. 7. — (1) Prevederile prezentei hotărâri nu se aplică:
a) proiectelor destinate apărării naționale, dacă autoritatea publică centrală pentru protecția
mediului stabilește, printr-o analiză caz cu caz, că aplicarea procedurii de evaluare a impactului
asupra mediului poate afecta negativ apărarea națională;
b) proiectelor ale căror detalii sunt adoptate printr-un act normativ specific, dacă cerințele
prezentei hotărâri, inclusiv cele referitoare la furnizarea informației, sunt îndeplinite în timpul
procesului legislativ respectiv.
(2) În cazuri excepționale, autoritatea publică centrală pentru protecția mediului poate excepta,
în totalitate sau în parte, de la procedura de evaluare a impactului asupra mediului un anumit
proiect prevăzut în anexa nr. 1 sau 2. În acest caz, autoritatea publică centrală pentru protecția
mediului are următoarele obligații:
a) să stabilească dacă este necesară o altă formă de evaluare;
b) să pună la dispoziția publicului interesat informațiile dobândite ca urmare a aplicării metodei
de evaluare prevăzute la lit. a), precum și informații privind decizia de exceptare și motivele
acordării acesteia;
c) să informeze Comisia Europeană, anterior luării deciziei de emitere/respingere a acordului de
mediu, despre motivele care fundamentează acordarea excepției și să transmită acesteia
informațiile puse la dispoziția propriului public, conform legislației în vigoare privind accesul la
informația privind mediul.
(3) Decizia de exceptare se comunică titularului de proiect, anterior informării Comisiei
Europene potrivit prevederilor alin. (2) lit. c).
(4) Prevederile alin. (2) și (3) se aplică, după caz, cu respectarea procedurii prevăzute la art. 17.
Art. 8. — (1) Autoritățile competente pentru protecția mediului analizează proiectele publice sau
private supuse procedurii de evaluare a impactului asupra mediului conform prevederilor prezentei
hotărâri.
(2) Proiectele publice sau private prevăzute în anexa nr. 1, precum și orice proiecte propuse a
se realiza pe un amplasament situat în perimetre de protecție hidrogeologică prevăzute de

5

6

MONITORUL OFICIAL AL ROMÂNIEI, PARTEA I, Nr. 802/25.IX.2006
legislația privind caracterul și mărimea zonelor de protecție sanitară și hidrogeologică se supun
evaluării impactului asupra mediului.
(3) Proiectele publice sau private pentru care trebuie stabilită necesitatea efectuării evaluării
impactului asupra mediului sunt cele:
a) prevăzute în anexa nr. 2;
b) realizate în cadrul unei arii naturale protejate, indirect legate de aceasta sau necesare
pentru managementul ariei naturale protejate care, fie individual, fie împreună cu alte proiecte, pot
avea efecte semnificative asupra ariei naturale protejate, având în vedere obiectivele de
conservare a acesteia, așa cum sunt prevăzute în legislația privind regimul ariilor naturale
protejate, conservarea habitatelor naturale, a florei și faunei sălbatice.
(4) Prin excepție de la prevederile alin. (3) lit. a), toate proiectele prevăzute în anexa nr. 2 ce
urmează a fi realizate în zona costieră se supun evaluării impactului asupra mediului.
Art. 9. — (1) Proiectele prevăzute la art. 8 alin. (3) se supun etapei de încadrare în procedura
de evaluare a impactului asupra mediului. Această etapă se realizează cu consultarea autorităților
din colectivul de analiză tehnică prevăzut la art. 5 alin. (2).
(2) Autoritatea competentă pentru protecția mediului decide asupra necesității efectuării evaluării
impactului asupra mediului prin examinarea, caz cu caz, a oricărui proiect prevăzut la art. 8
alin. (3), folosind criteriile prevăzute în anexa nr. 3 și, după caz, anumite valori de prag.
(3) Autoritatea competentă pentru protecția mediului informează și pune la dispoziția publicului
decizia etapei de încadrare.
Art. 10. — (1) Analizarea proiectelor conform prevederilor art. 9 se realizează de către
autoritățile competente pentru protecția mediului, luând în considerare informațiile furnizate în
cadrul solicitării de emitere a acordului de mediu, depusă de titular.
(2) Solicitarea cuprinde cel puțin:
a) descrierea și caracteristicile amplasamentului propus;
b) descrierea și caracteristicile proiectului și ale activităților care urmează a fi desfășurate:
mărime, tehnologii și materiale propuse a fi folosite și utilizarea resurselor naturale;
c) descrierea activităților specifice perioadei de realizare a proiectului;
d) descrierea sumară a potențialului impact al proiectului asupra mediului.
Art. 11. — (1) După stabilirea obligativității evaluării impactului asupra mediului pentru un
proiect se trece la etapa de definire a domeniului evaluării impactului asupra mediului. În acest
scop, autoritatea competentă pentru protecția mediului pregătește și transmite titularului de proiect
un îndrumar referitor la problemele de mediu care trebuie tratate în raportul evaluării impactului
asupra mediului și la gradul de detaliere a acestora.
(2) În vederea elaborării îndrumarului prevăzut la alin. (1), autoritatea competentă pentru
protecția mediului:
a) analizează memoriul de prezentare a proiectului depus de titular care detaliază informațiile
prezentate în solicitare;
b) consultă titularul de proiect, publicul interesat și celelalte autorități publice implicate în
procedura de evaluare a impactului asupra mediului pentru proiectul respectiv.
(3) Îndrumarul se pune la dispoziția publicului interesat, spre informare.
(4) Îndrumarul transmis titularului de proiect nu exclude posibilitatea solicitării de către
autoritatea competentă pentru protecția mediului a unor informații suplimentare.
Art. 12. — (1) Pentru toate proiectele supuse evaluării impactului asupra mediului titularii
acestora au obligația de a furniza în cadrul raportului evaluării impactului asupra mediului
informațiile prevăzute în anexa nr. 4.
(2) Autoritățile publice, în special cele prevăzute la art. 5 alin. (1), care dețin informații
relevante pentru evaluarea efectelor directe și indirecte ale proiectului, au obligația să pună aceste
informații la dispoziția titularului de proiect.
(3) Autoritățile competente pentru protecția mediului verifică dacă titularul proiectului a furnizat,
într-o formă adecvată, informațiile prevăzute în anexa nr. 4.
(4) În îndeplinirea atribuțiilor prevăzute la alin. (3), autoritățile competente pentru protecția
mediului țin seama de următoarele aspecte:
a) să fie solicitate și furnizate informații relevante etapei respective din procedura de evaluare
a impactului asupra mediului, caracteristicilor specifice proiectului sau tipului de proiect, precum și
elementelor de mediu care pot fi afectate;
b) să fie solicitate informațiile pe care titularul de proiect le poate furniza având în vedere,
printre altele, nivelul actual al cunoașterii și al metodelor de evaluare.
Art. 13. — Informațiile furnizate de titularul de proiect, conform prevederilor art. 12 alin. (1),
includ cel puțin următoarele:
a) descrierea proiectului, cuprinzând date referitoare la amplasament, soluții tehnice propuse și
mărimea proiectului;
b) descrierea măsurilor avute în vedere pentru a evita, a reduce și, dacă este posibil, a
remedia efectele adverse asupra mediului;

MONITORUL OFICIAL AL ROMÂNIEI, PARTEA I, Nr. 802/25.IX.2006
c) datele necesare pentru identificarea și evaluarea principalelor efecte pe care proiectul le
poate avea asupra mediului;
d) prezentarea generală a principalelor alternative studiate de titularul de proiect, cu indicarea
motivelor alegerii sale, avându-se în vedere efectele asupra mediului;
e) un rezumat fără caracter tehnic al informațiilor prevăzute la lit. a)—d).
Art. 14. — (1) Elaborarea raportului evaluării impactului asupra mediului se realizează pe baza
îndrumarului prevăzut la art. 11 alin. (1) de către persoane fizice sau juridice, atestate în condițiile
legii, și independente de titularul proiectului.
(2) Raportul evaluării impactului asupra mediului, al cărui conținut respectă prevederile art. 12
alin. (1), se înaintează autorității competente pentru protecția mediului.
(3) Raportul evaluării impactului asupra mediului este supus comentariilor publicului interesat,
ale cărui observații sunt luate în considerare în etapa de analiză a calității raportului.
(4) Autoritatea competentă pentru protecția mediului, împreună cu autoritățile participante în
colectivul de analiză tehnică, analizează calitatea raportului evaluării impactului asupra mediului și
decide acceptarea sau refacerea raportului.
Art. 15. — (1) În procedura de evaluare a impactului asupra mediului autoritățile competente
pentru protecția mediului aduc la cunoștință publicului, din timp și cel mai târziu imediat ce
informația poate fi furnizată într-un termen rezonabil, prin anunț public și prin afișare pe pagina
proprie de web, următoarele aspecte:
a) orice solicitare de acord de mediu;
b) faptul că proiectul face obiectul evaluării impactului asupra mediului, indicând, după caz, și
că proiectul intră sub incidența prevederilor art. 17;
c) datele de contact ale autorităților competente pentru emiterea/respingerea acordului de
mediu, ale autorităților de la care pot fi obținute informații relevante, ale autorităților unde se pot
înainta comentarii sau adresa întrebări, precum și termenul pentru transmiterea acestora;
d) tipul deciziilor posibile sau, în cazul în care există, proiectul deciziei respective;
e) faptul că informațiile din etapa de definire a domeniului evaluării și de realizare a raportului
evaluării impactului asupra mediului sunt puse la dispoziția publicului;
f) locul, orarul și mijloacele prin care informațiile relevante sunt puse la dispoziția publicului;
g) modalitățile de participare a publicului, în conformitate cu art. 16 alin. (2) lit. a) și b).
(2) Autoritatea competentă pentru protecția mediului pune la dispoziția publicului interesat, spre
consultare, într-un interval de timp rezonabil, următoarele:
a) orice informație obținută în urma parcurgerii etapei de definire a domeniului evaluării și de
realizare a raportului evaluării impactului asupra mediului;
b) rapoartele și recomandările relevante emise către autoritatea competentă pentru protecția
mediului la momentul informării publicului interesat, potrivit prevederilor alin. (1);
c) alte informații decât cele prevăzute la alin. (1), care sunt relevante pentru luarea deciziei și
care devin disponibile după momentul informării publicului interesat în conformitate cu prevederile
alin. (1), cu respectarea dispozițiilor Hotărârii Guvernului nr. 878/2005 privind accesul publicului la
informația privind mediul.
Art. 16. — (1) Publicul interesat are posibilitatea de a participa efectiv și din timp la procesul
de luare a deciziilor de mediu, de a se documenta și a transmite comentarii și opinii autorității
competente pentru protecția mediului, când toate opțiunile sunt deschise și înaintea luării deciziei
de emitere/respingere a acordului de mediu.
(2) Informarea și participarea publicului la procedura de evaluare a impactului asupra mediului
sunt coordonate de autoritățile competente pentru protecția mediului și cuprind:
a) modalitatea de informare a publicului: prin afișe pe o anumită zonă teritorială, publicații în
presa centrală și/sau locală, organizarea unor expoziții cu planuri, schițe, tabele, grafice, modele
referitoare la proiectul respectiv și altele asemenea;
b) modalitatea de consultare a publicului interesat prin informări scrise sau dezbateri publice;
c) perioade de timp corespunzătoare pentru etapele procedurii, cu scopul de a asigura timp
suficient pentru informarea publicului și pentru ca publicul interesat să se pregătească și să
participe efectiv la procesul de luare a deciziilor de mediu.
Art. 17. — (1) În situația în care un proiect poate să aibă un efect semnificativ asupra
mediului altui stat sau când un alt stat posibil să fie afectat semnificativ solicită informații asupra
proiectului, autoritatea publică centrală pentru protecția mediului transmite autorității centrale de
mediu din acel stat, cât mai curând posibil și nu mai târziu de momentul când este informat
propriul public, cel puțin următoarele informații referitoare la proiect:
a) o descriere a proiectului împreună cu orice informație disponibilă asupra posibilului impact
transfrontier al acestuia;
b) informații privind tipul deciziei care urmează să fie luată.
(2) Autoritatea publică centrală pentru protecția mediului indică statului prevăzut la alin. (1) un
interval de timp suficient în care să precizeze dacă dorește să participe la procesul de luare a
deciziilor de mediu.

7

8

MONITORUL OFICIAL AL ROMÂNIEI, PARTEA I, Nr. 802/25.IX.2006
(3) Dacă statul care a primit informațiile prevăzute la alin. (1) comunică intenția sa de
participare la procesul de luare a deciziilor de mediu, autoritatea publică centrală pentru protecția
mediului îi transmite informațiile despre proiect prevăzute la art. 15 alin. (1) și pe cele care se
pun la dispoziția publicului interesat, conform prevederilor art. 15 alin. (2) lit. a) și b).
(4) În cazul în care România este stat potențial afectat, autoritatea publică centrală pentru
protecția mediului are obligația:
a) să pună la dispoziția autorităților implicate în procesul de luare a deciziilor de mediu și
publicului interesat, într-un termen rezonabil, informațiile prevăzute la alin. (1) și (3), primite de la
statul de origine;
b) să asigure autorităților implicate în procesul de luare a deciziilor de mediu și publicului
interesat posibilitatea de a înainta autorității centrale pentru protecția mediului din statul de origine
opiniile cu privire la informațiile prevăzute la alin. (1) și (3), într-un interval rezonabil de timp,
înainte de emiterea deciziei finale.
(5) Statele interesate inițiază consultări privind, printre altele, efectele potențiale transfrontiere
ale proiectului și măsurile avute în vedere pentru a reduce sau a elimina astfel de efecte și se
înțeleg asupra unui interval de timp rezonabil privind durata consultărilor.
(6) Ministerul Afacerilor Externe sprijină demersurile autorității publice centrale pentru protecția
mediului prevăzute la alin. (1)—(5), astfel încât publicul interesat de pe teritoriul statului afectat să
participe efectiv la procesul de luare a deciziilor de mediu, inclusiv în cazul proiectelor cu posibile
efecte semnificative pe teritoriul României, inițiate în alte state.
Art. 18. — Rezultatele consultărilor și informațiile obținute conform prevederilor art. 5, art. 11—13,
art. 15—17 alin. (1)—(3) și (5) se iau în considerare în procedura de emitere/respingere a
acordului de mediu pentru proiectele publice sau private care fac obiectul prezentei hotărâri.
Art. 19. — (1) Autoritatea competentă pentru protecția mediului, cu consultarea colectivului de
analiză tehnică, ia decizia de emitere/respingere a acordului de mediu pe baza analizării raportului
evaluării impactului asupra mediului, a comentariilor și opiniilor exprimate de publicul interesat și a
altor informații relevante, după caz.
(2) Acordul de mediu pentru proiectele care fac obiectul legislației privind prevenirea și controlul
integrat al poluării include cerințele prevăzute de acea legislație.
Art. 20. — (1) Acordul de mediu pentru proiectele prevăzute la art. 8 alin. (3) lit. b) se emite
numai dacă proiectul nu afectează în mod negativ integritatea ariei naturale protejate respective.
(2) Prin excepție de la prevederile alin. (1), în cazul în care evaluarea impactului asupra
mediului relevă efecte negative asupra ariei naturale protejate și, în lipsa unor soluții alternative,
proiectul trebuie totuși realizat din considerente imperative de interes public major, inclusiv din
rațiuni de ordin social sau economic, autoritatea publică pentru protecția mediului competentă
emite acordul de mediu numai după stabilirea măsurilor compensatorii necesare pentru a proteja
coerența rețelei naționale de arii naturale protejate sau cea globală a rețelei Natura 2000, în cazul
siturilor de interes comunitar.
(3) În situația în care siturile incluse în rețeaua Natura 2000, identificate conform legislației în
vigoare, adăpostesc un tip de habitat natural prioritar și/sau o specie prioritară, singurele
considerente care pot fi invocate sunt cele legate de:
a) sănătatea sau siguranța publică;
b) anumite consecințe benefice de importanță majoră pentru mediu; sau
c) alte motive imperative de interes public major, asupra cărora s-a obținut punctul de vedere
al Comisiei Europene.
(4) Autoritatea publică centrală pentru protecția mediului informează Comisia Europeană despre
măsurile compensatorii adoptate pentru a proteja coerența globală a rețelei Natura 2000.
Art. 21. — (1) Autoritățile competente pentru protecția mediului fac publică decizia de
emitere/respingere a acordului de mediu și pun la dispoziția publicului următoarele informații:
a) conținutul deciziei, care include toate condițiile necesare a fi îndeplinite de titularul
proiectului;
b) principalele motive și considerente pe care se bazează decizia de emitere/respingere,
inclusiv informații cu privire la desfășurarea procesului de participare a publicului;
c) descrierea, după caz, a principalelor măsuri pentru evitarea, reducerea și, dacă este posibil,
compensarea efectelor adverse majore.
(2) Autoritatea publică centrală pentru protecția mediului informează orice stat care a fost
consultat conform prevederilor art. 17 alin. (1)—(3) și (5) și transmite acestora informațiile
prevăzute la alin. (1).
(3) În cazul în care România este stat potențial afectat, autoritatea publică centrală pentru
protecția mediului asigură punerea la dispoziția propriului public interesat, într-o manieră
corespunzătoare, a informațiilor prevăzute la alin. (1), primite de la statul de origine.
Art. 22. — (1) Prevederile prezentei hotărâri nu aduc atingere obligației autorităților competente
pentru protecția mediului de a respecta restricțiile impuse de legislația în vigoare în legătură cu
confidențialitatea comercială și industrială, inclusiv proprietatea intelectuală, și protejarea interesului
public.

MONITORUL OFICIAL AL ROMÂNIEI, PARTEA I, Nr. 802/25.IX.2006
(2) În cazul aplicării art. 17, transmiterea informațiilor către alte state și primirea informației de
la alte state fac obiectul restricțiilor prevăzute de legislația în vigoare a statului de origine.
Art. 23. — (1) Orice persoană care face parte din publicul interesat și care se consideră vătămată
într-un drept al său ori într-un interes legitim se poate adresa instanței de contencios administrativ
competente pentru a ataca, din punct de vedere procedural sau substanțial, actele, deciziile sau
omisiunile autorității publice competente pentru protecția mediului, care fac obiectul participării publicului
în procedura de evaluare a impactului asupra mediului, prevăzute de prezenta hotărâre, cu respectarea
prevederilor Legii contenciosului administrativ nr. 554/2004, cu modificările ulterioare.
(2) Actele sau omisiunile autorității publice competente pentru protecția mediului, care fac
obiectul participării publicului în procedura de evaluare a impactului asupra mediului, se atacă
odată cu decizia etapei de încadrare sau cu decizia de emitere/respingere a acordului de mediu,
după caz.
(3) Se poate adresa instanței de contencios administrativ competente și orice organizație
neguvernamentală care îndeplinește cerințele prevăzute la art. 2 alin. (1) lit. i), considerându-se că
acestea sunt vătămate într-un drept al lor sau într-un interes legitim.
(4) Soluționarea cererii se face potrivit dispozițiilor Legii nr. 554/2004, cu modificările ulterioare.
Art. 24. — (1) Înainte de a se adresa instanței de contencios administrativ competente,
persoanele prevăzute la art. 23 trebuie să solicite autorității publice emitente, în termen de 30 de
zile de la data aducerii la cunoștința publicului a deciziei etapei de încadrare sau a deciziei de
emitere/respingere a acordului de mediu, revocarea, în tot sau în parte, a respectivei decizii.
(2) Autoritatea publică emitentă are obligația de a răspunde la plângerea prealabilă prevăzută
la alin. (1) în termen de 30 de zile de la data înregistrării acesteia la acea autoritate.
(3) Procedura administrativă prealabilă prevăzută la alin. (1) și (2) este gratuită și trebuie să fie
echitabilă și corectă.
Art. 25. — Autoritățile competente pentru protecția mediului au obligația ca în decizia etapei de
încadrare și în decizia de emitere/respingere a acordului de mediu să includă informații concrete
despre procedura de contestare administrativă și contencios administrativ prevăzută la art. 23 și 24.
Art. 26. — (1) Titularul proiectului are obligația de a notifica în scris autoritatea competentă
pentru protecția mediului despre orice modificare a datelor/informațiilor care au stat la baza luării
deciziei etapei de încadrare sau a deciziei etapei de emitere/respingere a acordului de mediu,
după caz.
(2) Autoritatea competentă pentru protecția mediului stabilește, cu consultarea colectivului de
analiză tehnică, dacă modificarea sau extinderea adusă proiectului poate avea efecte semnificative
asupra mediului, conform prevederilor prezentei hotărâri, și informează publicul în mod
corespunzător. În caz afirmativ, autoritatea competentă pentru protecția mediului solicită elaborarea
sau, după caz, refacerea evaluării impactului asupra mediului, cu aplicarea în mod corespunzător
a prevederilor art. 11—25.
(3) În urma aplicării prevederilor alin. (2), acordul de mediu se revizuiește în mod
corespunzător.
Art. 27. — (1) Este interzisă realizarea fără obținerea acordului de mediu a proiectelor
prevăzute la:
a) art. 8 alin. (3), pentru care s-a stabilit necesitatea evaluării impactului asupra mediului;
b) art. 8 alin. (4);
c) anexa nr. 1.
(2) Titularii proiectelor au obligația respectării condițiilor prevăzute în acordul de mediu.
Art. 28. — (1) Constituie contravenție și se sancționează după cum urmează, următoarele
fapte:
a) încălcarea obligației prevăzute la art. 26 alin. (1) și la art. 27 alin. (1), cu amendă de la 5.000 lei
la 10.000 lei, pentru persoane fizice, și de la 30.000 lei la 60.000 lei, pentru persoane juridice;
b) încălcarea obligației prevăzute la art. 27 alin. (2), cu amendă de la 3.000 lei la 6.000 lei,
pentru persoane fizice, și de la 25.000 lei la 50.000 lei, pentru persoane juridice.
(2) Pentru încălcarea obligațiilor prevăzute de art. 27 se aplică și sancțiunea complementară de
desființare a lucrărilor și aducerea terenului la starea inițială.
(3) Constatarea contravențiilor și aplicarea sancțiunilor prevăzute la alin. (1) și (2) se realizează
de personalul împuternicit din cadrul Gărzii Naționale de Mediu și al Administrației Rezervației
Biosferei îDelta Dunării“, conform reglementărilor legale în vigoare.
(4) Dispozițiile referitoare la contravenții prevăzute la alin. (1) se completează cu prevederile
Ordonanței Guvernului nr. 2/2001 privind regimul juridic al contravențiilor, aprobată cu modificări și
completări prin Legea nr. 180/2002, cu modificările și completările ulterioare.
(5) Contravenientul poate achita pe loc sau în termen de cel mult 48 de ore de la data
încheierii procesului-verbal ori, după caz, de la data comunicării acestuia, jumătate din minimul
amenzii prevăzute în actul normativ, agentul constatator făcând mențiune despre această
posibilitate în procesul-verbal de constatare și sancționare a contravenției.
Art. 29. — Proiectele transmise unei autorități competente pentru protecția mediului în vederea
obținerii acordului de mediu și supuse evaluării impactului asupra mediului, înainte de intrarea în
vigoare a prezentei hotărâri, se supun procedurii de evaluare a impactului asupra mediului și de
emitere a acordului de mediu aflate în vigoare la momentul depunerii solicitării.

9

10

MONITORUL OFICIAL AL ROMÂNIEI, PARTEA I, Nr. 802/25.IX.2006
Art. 30. — (1) Metodologia de aplicare a procedurii-cadru de evaluare a impactului asupra
mediului, conținând competențele, durata etapelor procedurale și dispoziții privind informarea și
participarea publicului, se aprobă prin ordin al conducătorului autorității publice centrale pentru
protecția mediului în termen de 30 de zile de la data intrării în vigoare a prezentei hotărâri.
(2) Metodologia de aplicare a prevederilor art. 17 se aprobă prin ordin al conducătorului
autorității publice centrale pentru protecția mediului în termen de 60 de zile de la data intrării în
vigoare a prezentei hotărâri.
Art. 31. — Anexele nr. 1—4 fac parte integrantă din prezenta hotărâre.
Art. 32. — (1) Autoritatea publică centrală pentru protecția mediului informează Comisia
Europeană cu privire la aplicarea prezentei hotărâri și asupra criteriilor și/sau valorilor de prag
adoptate în vederea aplicării prevederilor art. 9.
(2) Autoritatea centrală pentru protecția mediului transmite Comisiei Europene actele normative
naționale care asigură conformarea cu prevederile Directivei 85/337/CEE privind evaluarea
efectelor anumitor proiecte publice sau private asupra mediului, modificată și completată prin
Directiva 97/11/CE și prin Directiva 2003/35/CE.
Art. 33. — Prezenta hotărâre intră în vigoare la 60 de zile de la publicarea în Monitorul Oficial
al României, Partea I, cu excepția prevederilor art. 7 alin. (2) lit. c), art. 20 alin. (3) lit. c) și
alin. (4) și ale art. 32, care intră în vigoare la data aderării României la Uniunea Europeană.
Art. 34. — În situația în care printr-un act normativ anterior prezentei hotărâri se face trimitere
la Hotărârea Guvernului nr. 918/2002 privind stabilirea procedurii-cadru de evaluare a impactului
asupra mediului și pentru aprobarea listei proiectelor publice sau private supuse acestei proceduri
ori generic la procedura de evaluare a impactului asupra mediului, trimiterea se va socoti făcută
la dispozițiile corespunzătoare din prezenta hotărâre.
Art. 35. — (1) Pe data intrării în vigoare a prezentei hotărâri se abrogă Hotărârea Guvernului
nr. 918/2002 privind stabilirea procedurii-cadru de evaluare a impactului asupra mediului și pentru
aprobarea listei proiectelor publice sau private supuse acestei proceduri, publicată în Monitorul
Oficial al României, Partea I, nr. 686 din 17 septembrie 2002, cu modificările ulterioare.
(2) Actele normative emise în baza Hotărârii Guvernului nr. 918/2002, în măsura în care nu
contravin dispozițiilor prezentei hotărâri, rămân în vigoare până la data abrogării lor.
´
Prezenta hotărâre transpune prevederile Directivei Consiliului 85/337/CEE privind evaluarea
efectelor anumitor proiecte publice și private asupra mediului, publicată în Jurnalul Oficial al
Comunităților Europene (JOCE) nr. L 175 din 5 iulie 1985, modificată și completată prin Directiva
Consiliului 97/11/CE, publicată în Jurnalul Oficial al Comunităților Europene (JOCE) nr. L 73 din
14 martie 1997, și Directiva 2003/35/CE privind participarea publicului cu privire la elaborarea
anumitor planuri și programe în legătură cu mediul și modificarea, în ceea ce privește participarea
publicului și accesul la justiție, a directivelor Consiliului 85/337/CEE și 96/61/CE, publicată în
Jurnalul Oficial al Uniunii Europene (JOUE) nr. L 156 din 25 iunie 2003.
PRIM-MINISTRU

CĂLIN POPESCU-TĂRICEANU
Contrasemnează:
Ministrul mediului și gospodăririi apelor,
Sulfina Barbu
Ministrul economiei și comerțului,
Codruț Ioan Șereș
Ministrul sănătății publice,
Gheorghe Eugen Nicolăescu
p. Ministrul administrației și internelor,
Paul Victor Dobre,
secretar de stat
Ministrul finanțelor publice,
Sebastian Teodor Gheorghe Vlădescu
p. Ministrul integrării europene,
Adrian Ciocănea,
secretar de stat
București, 6 septembrie 2006.
Nr. 1.213.
ANEXA Nr. 1
LISTA

proiectelor supuse evaluării impactului asupra mediului
1. Agricultură:
1.1. instalații pentru creșterea intensivă a porcilor, cu o capacitate cel puțin egală cu:
a) 900 de locuri pentru scroafe;
b) 3.000 de locuri pentru creșterea porcilor mai mari de 30 kg;

MONITORUL OFICIAL AL ROMÂNIEI, PARTEA I, Nr. 802/25.IX.2006
1.2. instalații pentru creșterea intensivă a păsărilor, cu o capacitate cel puțin egală cu:
a) 85.000 de locuri pentru creșterea păsărilor de carne;
b) 60.000 de locuri pentru păsări ouătoare.
2. Industria extractivă a petrolului, gazelor naturale, cărbunelui și turbei:
2.1. extracția petrolului, când cantitatea extrasă depășește 500 t/zi;
2.2. extracția gazelor naturale, când cantitatea extrasă depășește 500.000 m3/zi;
2.3. extracția cărbunelui în exploatări miniere de suprafață, când suprafața amplasamentului
depășește 25 ha;
2.4. extracția turbei, când suprafața amplasamentului depășește 150 ha.
3. Industria energetică:
3.1. termocentrale și alte instalații de ardere, inclusiv instalații industriale pentru producerea
energiei electrice, energiei termice, a aburului sau a apei calde, cu o putere de cel puțin 300 MW;
3.2. centrale nucleare și alte reactoare nucleare, inclusiv dezafectarea ori scoaterea din
funcțiune a acestora, sau reactoare1) (cu excepția instalațiilor de cercetare pentru producerea și
conversia materialelor fisionabile și a celor radioactive, a căror putere maximă nu depășește 1 kW
putere termică continuă);
3.3. instalații pentru reprocesarea combustibilului nuclear iradiat;
3.4. instalații pentru:
a) producerea sau îmbogățirea combustibilului nuclear;
b) procesarea combustibilului nuclear iradiat sau pentru procesarea deșeurilor cu nivel ridicat
de radioactivitate;
c) depozitarea finală a combustibilului nuclear iradiat;
d) depozitarea finală a deșeurilor radioactive, exclusiv;
e) stocarea, planificată pentru o perioadă mai mare de 10 ani, a combustibilului nuclear iradiat
sau a deșeurilor radioactive, pe un amplasament diferit de cel de producție, exclusiv;
3.5. construirea liniilor aeriene de tensiune electrică, cu o tensiune de cel puțin 220 kV și o
lungime de cel puțin 15 km.
4. Producerea și prelucrarea metalelor:
4.1. instalații integrate pentru producerea fontei primare și a oțelului;
4.2. instalații pentru obținerea metalelor brute neferoase din minereuri, concentrate sau din
materiale secundare prin procese metalurgice, chimice sau electrolitice.
5. Industria materialelor minerale de construcții:
5.1. instalații pentru extracția azbestului și pentru prelucrarea și transformarea azbestului și a
produselor care conțin azbest:
a) instalații pentru produsele de azbociment, cu o producție anuală de cel puțin 20.000 t
produs finit;
b) instalații pentru materiale de fricțiune, cu o producție anuală de cel puțin 50 t produs finit;
c) instalații pentru alte utilizări ale azbestului, cu un consum de cel puțin 200 t anual;
5.2. cariere și exploatări miniere de suprafață, când suprafața amplasamentului depășește 25 ha.
6. Industria chimică și petrochimică:
6.1. instalații chimice integrate, cum sunt instalațiile pentru producerea substanțelor pe scară
industrială folosind procese de conversie chimică, în care mai multe unități tehnologice alăturate
sunt legate funcțional una de cealaltă și sunt utilizate pentru:
a) producerea substanțelor chimice organice de bază;
b) producerea substanțelor chimice anorganice de bază;
c) producerea îngrășămintelor pe bază de fosfor, azot sau potasiu (îngrășăminte simple sau
complexe);
d) obținerea produselor de bază pentru protecția plantelor și a biocidelor;
e) obținerea produselor farmaceutice de bază folosind procese chimice sau biologice;
6.2. producerea explozibililor;
6.3. rafinării de țiței (cu excepția celor care produc numai lubrifianți din țiței);
6.4. instalații pentru depozitarea petrolului, a produselor petrochimice sau chimice, cu o
capacitate de cel puțin 200.000 t;
6.5. instalații pentru gazeificarea și lichefierea a cel puțin 500 t de cărbune sau șisturi
bituminoase pe zi;
6.6. conducte pentru transportul gazelor, petrolului sau al substanțelor chimice, având un
diametru mai mare de 800 mm și o lungime de cel puțin 40 km.
7. Industria lemnului și a hârtiei:
7.1. instalații industriale pentru producerea celulozei din cherestea sau materiale fibroase
similare;
1) Centralele nucleare și alte reactoare nucleare încetează a mai fi considerate ca atare atunci când tot combustibilul
nuclear și alte elemente contaminate radioactiv au fost îndepărtate definitiv de pe amplasamentul instalației.

11

12

MONITORUL OFICIAL AL ROMÂNIEI, PARTEA I, Nr. 802/25.IX.2006
7.2. instalații industriale pentru producerea hârtiei și a cartonului, cu o capacitate de producție
mai mare de 200 t/zi.
8. Proiecte de infrastructură:
8.1. construcția de linii pentru traficul feroviar de lungă distanță;
8.2. construirea aerodromurilor1) dotate cu cel puțin o pistă de decolare-aterizare mai lungă de
2.100 m;
8.3. construirea de autostrăzi și de drumuri expres2);
8.4. construirea drumurilor noi cu cel puțin 4 benzi sau realinierea și/sau lărgirea unui drum
existent de două ori mai puține benzi până la 4 sau mai multe benzi, în cazul în care aceste
drumuri noi sau realinierea lor și/sau secțiunea lărgită a acestora este de cel puțin 10 km lungime
continuă;
8.5. căi navigabile interioare și porturi pentru traficul fluvial interior, care permit trecerea vaselor
mai mari de 1.350 t;
8.6. porturi comerciale, cheiuri pentru încărcare și descărcare legate de uscat și porturi
exterioare (exclusiv cheiuri pentru feribot), care permit intrarea vaselor de cel puțin 1.350 t.
9. Alte tipuri de proiecte:
9.1. sisteme de captare a apelor subterane, acolo unde volumul anual de apă captată este de
cel puțin 10 milioane m3;
9.2. sisteme artificiale de reîncărcare a acviferului, acolo unde volumul anual de apă
reîncărcată este de cel puțin 10 milioane m3;
9.3. lucrări de transfer al resurselor de apă între bazinele hidrografice, executate în
scopul prevenirii deficitului de apă, pentru un volum anual de apă transferată de cel puțin
100 milioane m3/an; se exceptează transferul prin conducte al apei potabile;
9.4. lucrări de transfer al resurselor de apă între bazinele hidrografice, pentru un debit mediu
multianual al bazinului de captare de cel puțin 2.000 milioane m3/an și pentru o cantitate de apă
transferată de cel puțin 5% din acest debit; se exceptează transferul prin conducte al apei
potabile;
9.5. baraje și alte instalații proiectate să rețină sau să stocheze permanent apa, cu o
capacitate nouă ori suplimentară de apă reținută sau stocată de cel puțin 10 milioane m3;
9.6. stații pentru epurarea apelor uzate de cel puțin 150.000 echivalenți locuitor3);
9.7. depozite pentru deșeuri periculoase sau instalații pentru eliminarea deșeurilor prin
incinerare ori tratare chimică, operațiune definită în anexa nr. IIA pct. 9 din Ordonanța de urgență
a Guvernului nr. 78/2000 privind regimul deșeurilor, aprobată cu modificări și completări prin
Legea nr. 426/2001, cu modificările ulterioare;
9.8. instalații cu o capacitate mai mare de 100 t/zi pentru eliminarea deșeurilor nepericuloase
prin incinerare sau tratare chimică, operațiune definită în anexa nr. IIA pct. 9 din Ordonanța de
urgență a Guvernului nr. 78/2000, aprobată cu modificări și completări prin Legea nr. 426/2001,
cu modificările ulterioare;
10. orice modificare sau extindere a proiectelor enumerate în prezenta anexă, dacă o
asemenea modificare sau extindere întrunește ea însăși valorile de prag stabilite, după caz, în
această anexă.
1) Aerodrom — aeroport care se conformează definiției din Convenția de la Chicago (1944) privind înființarea
Organizației Aviației Civile Internaționale (anexa nr. 14).
2) Drumuri expres — drumuri care se conformează definiției din Acordul european privind arterele principale de trafic
internațional din 15 noiembrie 1975.
3) Echivalenți locuitor exprimă încărcarea cu poluanți a apelor uzate, conform definiției din Hotărârea Guvernului
nr. 188/2002 pentru aprobarea unor norme privind condițiile de descărcare în mediul acvatic a apelor uzate, cu modificările
și completările ulterioare.
ANEXA Nr. 2

LISTA

proiectelor pentru care trebuie stabilită necesitatea efectuării
evaluării impactului asupra mediului
1. Agricultură, silvicultură și acvacultură:
a) proiecte pentru restructurarea exploatațiilor agricole;
b) proiecte pentru utilizarea terenului necultivat sau a suprafețelor parțial antropizate în scop
agricol intensiv;
c) proiecte de gospodărire a apelor pentru agricultură, inclusiv proiecte de irigații și desecări;
d) împădurirea terenurilor pe care nu a existat anterior vegetație forestieră sau desfrișare în
scopul schimbării categoriei de folosință a terenului;
e) instalații pentru creșterea intensivă a șeptelului, altele decât cele incluse în anexa nr. 1;
f) crescătorii pentru piscicultură intensivă;
g) recuperarea/îmbunătățirea terenurilor neagricole, inclusiv a celor din mare.

MONITORUL OFICIAL AL ROMÂNIEI, PARTEA I, Nr. 802/25.IX.2006
2. Industria extractivă:
a) cariere, exploatări miniere de suprafață și de extracție a turbei, altele decât cele incluse în
anexa nr. 1;
b) exploatări miniere subterane;
c) extracția mineralelor prin dragare fluvială sau marină;
d) foraje de adâncime, în special:
(i) foraje geotermale;
(ii) foraje pentru depozitarea deșeurilor nucleare;
(iii) foraje pentru alimentarea cu apă, cu excepția forajelor pentru investigarea stabilității
solului;
e) instalații industriale de suprafață pentru extracția cărbunelui, petrolului, gazelor naturale și
minereurilor, precum și a șisturilor bituminoase.
3. Industria energetică:
a) instalații industriale pentru producerea energiei electrice, termice și a aburului tehnologic,
altele decât cele incluse în anexa nr. 1;
b) instalații industriale pentru transportul gazelor, aburului și apei calde; transportul energiei
electrice prin cabluri aeriene, altele decât cele incluse în anexa nr. 1;
c) stocarea la suprafață a gazelor naturale;
d) stocarea subterană a gazelor combustibile;
e) stocarea la suprafață a combustibililor fosili;
f) brichetarea industrială a cărbunelui și lignitului;
g) instalații pentru prelucrarea și stocarea deșeurilor radioactive, altele decât cele incluse în
anexa nr. 1;
h) instalații pentru producerea energiei hidroelectrice;
i) instalații cu care sunt echipate centralele eoliene în scopul producerii energiei.
4. Producerea și prelucrarea metalelor:
a) instalații pentru producerea fontei sau oțelului prin fuziune primară sau secundară, inclusiv
turnare continuă;
b) instalații pentru prelucrarea metalelor feroase:
(i) laminoare la cald;
(ii) forjerii cu ciocane;
(iii) acoperiri metalice de protecție prin topire;
c) topitorii de metale feroase;
d) instalații pentru forjarea, inclusiv alierea metalelor neferoase, cu excepția metalelor prețioase,
sau instalații pentru revalorificarea produselor (finisare, turnare în forme etc.);
e) instalații pentru tratarea suprafețelor metalice și a materialelor plastice prin procese chimice
sau electrolitice;
f) fabricarea și asamblarea de autovehicule și fabricarea motoarelor pentru autovehicule;
g) șantiere navale;
h) instalații pentru construcția și repararea aeronavelor;
i) fabricarea echipamentelor feroviare;
j) forjare la cald prin explozie;
k) instalații pentru coacerea și sinterizarea minereurilor metalice.
5. Industria mineralelor:
a) cuptoare de cocs (distilarea uscată a cărbunelui);
b) instalații pentru fabricarea cimentului;
c) instalații pentru producerea azbestului și fabricarea produselor din azbest, altele decât cele
incluse în anexa nr. 1;
d) instalații pentru fabricarea sticlei, inclusiv a fibrelor de sticlă;
e) instalații pentru topirea substanțelor minerale, inclusiv producția fibrelor minerale;
f) fabricarea produselor ceramice prin ardere, în special a țiglelor, cărămizilor, cărămizilor
refractare, plăcilor, gresiilor ceramice sau porțelanului.
6. Industria chimică:
a) tratarea produselor intermediare și producerea substanțelor chimice, altele decât cele incluse
în anexa nr. 1;
b) producerea pesticidelor și a produselor farmaceutice, vopselelor și lacurilor, elastomerilor și
peroxizilor, altele decât cele incluse în anexa nr. 1;
c) instalații de depozitare a produselor petroliere, petrochimice și chimice, altele decât cele
incluse în anexa nr. 1.
7.
a)
b)
c)

Industria alimentară:
fabricarea uleiurilor și a grăsimilor vegetale și animale;
ambalarea și conservarea produselor animale și vegetale;
fabricarea produselor lactate;

13

14

MONITORUL OFICIAL AL ROMÂNIEI, PARTEA I, Nr. 802/25.IX.2006
d) fabricarea malțului și a băuturilor alcoolice;
e) fabricarea produselor de cofetărie și a siropului;
f) abatoare;
g) instalații industriale pentru fabricarea amidonului;
h) fabrici de făină și ulei de pește;
i) fabrici de zahăr.
8. Industria textilă, a pielăriei, a lemnului și hârtiei:
a) instalații industriale pentru producerea hârtiei și a cartonului, altele decât cele incluse în
anexa nr. 1;
b) instalații pentru pretratarea (operații ca spălare, înălbire, mercerizare) sau vopsirea fibrelor
ori textilelor;
c) instalații pentru tăbăcirea/argăsirea pieilor și blănurilor;
d) instalații de producere și prelucrare a celulozei.
9. Industria cauciucului:
— fabricarea și tratarea produselor pe bază de elastomeri.
10. Proiecte de infrastructură:
a) proiecte de dezvoltare a unităților industriale;
b) proiecte de dezvoltare urbană, inclusiv construcția centrelor comerciale și a parcărilor auto;
c) construcția căilor ferate, altele decât cele incluse în anexa nr. 1, a instalațiilor de
transbordare intermodală și a terminalelor intermodale;
d) construcția aerodromurilor, altele decât cele incluse în anexa nr. 1;
e) construcția drumurilor, porturilor și instalațiilor portuare, inclusiv a porturilor de pescuit, altele
decât cele incluse în anexa nr. 1;
f) construcția căilor navigabile interioare, altele decât cele incluse în anexa nr. 1, lucrări de
canalizare și lucrări împotriva inundațiilor;
g) baraje și alte instalații proiectate pentru reținerea sau stocarea apei pe termen lung, altele
decât cele incluse în anexa nr. 1;
h) linii de tramvai, căi ferate subterane și de suprafață, linii suspendate sau linii similare
specifice, utilizate exclusiv sau în principal pentru transportul de persoane;
i) instalații de conducte pentru gaze și petrol, altele decât cele incluse în anexa nr. 1;
j) instalații de apeducte de lungime mare;
k) lucrări pentru combaterea eroziunii costiere și lucrări maritime ce pot modifica profilul costier
prin construcția, de exemplu, de diguri, chei, pontoane, debarcadere sau alte lucrări de apărare
marină, exclusiv întreținerea și reconstrucția unor astfel de lucrări;
l) instalații de extracție a apei subterane și de reîncărcare artificială a rezervelor de apă
subterană, altele decât cele incluse în anexa nr. 1;
m) lucrări pentru transferul resurselor de apă între bazine hidrografice, altele decât cele incluse
în anexa nr. 1.
11. Alte proiecte:
a) piste permanente de curse și testare a vehiculelor cu motor;
b) instalații pentru eliminarea deșeurilor, altele decât cele incluse în anexa nr. 1;
c) stații pentru epurarea apelor uzate, altele decât cele incluse în anexa nr. 1;
d) amplasamente pentru depozitarea nămolurilor provenite de la stațiile de epurare;
e) depozite de fier vechi, de vehicule uzate, inclusiv deșeuri de vehicule;
f) bancuri de probă pentru motoare, turbine sau reactoare;
g) instalații pentru fabricarea fibrelor minerale artificiale;
h) instalații pentru recuperarea sau distrugerea substanțelor explozive;
i) centre de ecarisaj.
12. Turism și recreere:
a) pârtii de schi, instalații schilift, telecabine și amenajările aferente;
b) amenajări marine de agrement;
c) sate de vacanță și complexuri hoteliere în afara zonelor urbane și amenajările aferente;
d) campinguri permanente și amplasamente pentru caravane;
e) parcuri tematice.
13. a) Orice modificări sau extinderi, altele decât cele prevăzute la pct. 10 din anexa nr. 1, ale
proiectelor prevăzute în anexa nr. 1 sau în prezenta anexă, deja autorizate, executate sau în curs
de a fi executate, care pot avea efecte semnificative adverse asupra mediului
b) Proiectele prevăzute în anexa nr. 1, efectuate exclusiv sau în principal pentru dezvoltarea și
testarea de metode sau produse noi și care să nu fie utilizate pe o perioadă mai mare de 2 ani.

15

MONITORUL OFICIAL AL ROMÂNIEI, PARTEA I, Nr. 802/25.IX.2006
ANEXA Nr. 3
CRITERII DE SELECȚIE

pentru stabilirea necesității efectuării evaluării impactului asupra mediului
1. Caracteristicile proiectelor
La identificarea caracteristicilor proiectelor se iau în considerare următoarele aspecte:
a) mărimea proiectului;
b) cumularea cu alte proiecte;
c) utilizarea resurselor naturale;
d) producția de deșeuri;
e) emisiile poluante, inclusiv zgomotul și alte surse de disconfort;
f) riscul de accident, ținându-se seama în special de substanțele și de tehnologiile utilizate.
2. Localizarea proiectelor
Se ia în considerare sensibilitatea mediului în zona geografică posibil afectată de proiect,
avându-se în vedere în special:
2.1. utilizarea existentă a terenului;
2.2. relativa abundență a resurselor naturale din zonă, calitatea și capacitatea regenerativă a
acestora;
2.3. capacitatea de absorbție a mediului, cu atenție deosebită pentru:
a) zonele umede;
b) zonele costiere;
c) zonele montane și cele împădurite;
d) parcurile și rezervațiile naturale;
e) ariile clasificate sau zonele protejate prin legislația în vigoare, cum sunt: zone de protecție a
faunei piscicole, bazine piscicole naturale și bazine piscicole amenajate etc.;
f) zonele de protecție specială, mai ales cele desemnate prin Ordonanța de urgență a
Guvernului nr. 236/2000 privind regimul ariilor naturale protejate, conservarea habitatelor naturale,
a florei și a faunei sălbatice, aprobată cu modificări și completări prin Legea nr. 462/2001, cu
modificările și completările ulterioare, sau zonele în care se efectuează determinări pentru
includerea lor în zone clasificate de ordonanța de urgență menționată anterior, zonele desemnate
prin Legea nr. 5/2000 privind aprobarea Planului de amenajare a teritoriului național — Secțiunea
a III-a — zone protejate, zonele de protecție instituite conform prevederilor Legii apelor
nr. 107/1996, cu modificările și completările ulterioare;
g) ariile în care standardele de calitate a mediului stabilite de legislație au fost deja depășite;
h) ariile dens populate;
i) peisajele cu semnificație istorică, culturală și arheologică.
3. Caracteristicile impactului potențial
Se iau în considerare efectele semnificative posibile ale proiectelor, în raport cu criteriile
stabilite la pct. 1 și 2, cu accent deosebit pe:
a) extinderea impactului: aria geografică și numărul persoanelor afectate;
b) natura transfrontieră a impactului;
c) mărimea și complexitatea impactului;
d) probabilitatea impactului;
e) durata, frecvența și reversibilitatea impactului.
ANEXA Nr. 4
INFORMAȚII

solicitate titularului proiectului pentru proiectele supuse evaluării impactului asupra mediului
1. Descrierea proiectului, incluzând, mai ales:
a) descrierea caracteristicilor fizice ale întregului proiect și a cerințelor de amenajare și
utilizare a terenului în timpul fazelor de construcție și funcționare;
b) descrierea principalelor caracteristici ale proceselor de producție, de exemplu natura și
cantitatea materialelor utilizate;
c) estimarea, pe tipuri și cantități, a deșeurilor preconizate și a emisiilor (poluare în apă, aer
și sol, zgomot, vibrații, lumină, căldură, radiații etc.) rezultate din funcționarea proiectului propus;
2. rezumatul principalelor alternative studiate de titular și indicarea principalelor motive pentru
alegerea finală, luând în considerare efectele asupra mediului;
3. descrierea aspectelor de mediu posibil a fi afectate în mod semnificativ de proiectul propus,
în special a populației, faunei, florei, solului, apei, aerului, factorilor climatici, bunurilor materiale,
inclusiv patrimoniul arhitectural și arheologic, peisajul și interconexiunile dintre factorii de mai sus;

16

MONITORUL OFICIAL AL ROMÂNIEI, PARTEA I, Nr. 802/25.IX.2006
4. descrierea1) efectelor semnificative posibile ale proiectului propus asupra mediului, rezultând din:
a) existența proiectului;
b) utilizarea resurselor naturale;
c) emisiile de poluanți, zgomot și alte surse de disconfort și eliminarea deșeurilor;
și descrierea de către titular a metodelor de prognoză utilizate în evaluarea efectelor asupra
mediului;
5. descrierea măsurilor preconizate pentru prevenirea, reducerea și, unde este posibil,
compensarea oricăror efecte semnificative adverse asupra mediului;
6. un rezumat fără caracter tehnic al informațiilor furnizate la punctele precedente;
7. indicarea dificultăților (deficiențe tehnice sau lipsă de know-how) întâmpinate de titularul
proiectului în prezentarea informației solicitate.
1) Această descriere trebuie să acopere efectele directe și indirecte, secundare, cumulative, pe termen scurt, mediu și
lung, permanente și temporare, pozitive și negative ale proiectului asupra mediului.

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL FINANȚELOR PUBLICE
AGENȚIA NAȚIONALĂ DE ADMINISTRARE FISCALĂ
Autoritatea Națională a Vămilor

ORDIN
privind Notele explicative la Nomenclatura combinată a mărfurilor,
adoptate de Comisia Comunităților Europene
În baza prevederilor Hotărârii Guvernului nr. 165/2005 privind organizarea și funcționarea
Autorității Naționale a Vămilor,
având în vedere prevederile art. 658 alin. (2) din Regulamentul de aplicare a Codului vamal al
României, aprobat prin Hotărârea Guvernului nr. 707/2006,
vicepreședintele Agenției Naționale de Administrare Fiscală emite următorul ordin:
Art. 1. — Pentru asigurarea unei utilizări uniforme a Nomenclaturii combinate care stă la baza
Tarifului vamal de import al României, se aplică Notele explicative la Nomenclatura combinată a
mărfurilor, adoptate de Comisia Comunităților Europene, cuprinse în anexa*) care face parte
integrantă din prezentul ordin.
Art. 2. — Prezentul ordin va fi publicat în Monitorul Oficial al României, Partea I.
Vicepreședintele Agenției Naționale de Administrare Fiscală,
Gelu Ștefan Diaconu
București, 22 august 2006.
Nr. 8.065.
*) Anexa se publică ulterior în Monitorul Oficial al României, Partea I, nr. 802 bis în afara abonamentului, care se poate
achiziționa de la Centrul pentru relații cu publicul al Regiei Autonome îMonitorul Oficial“, București, șos. Panduri nr. 1.

EDITOR: PARLAMENTUL ROMÂNIEI — CAMERA DEPUTAȚILOR
îMonitorul Oficial“ R.A., Str. Parcului nr. 65, sectorul 1, București; C.U.I. 427282; Atribut fiscal R,
IBAN: RO55RNCB0082006711100001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, fax 410.77.36 și 410.47.23
Tiparul: îMonitorul Oficial“ R.A.
Monitorul Oficial al României, Partea I, nr. 802/25.IX.2006 conține 16 pagini.

Prețul: 1,15 lei

&JUYDGY|119789]
ISSN 1453—4495

