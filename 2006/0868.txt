Anul 174 (XVIII) — Nr. 868

PARTEA

I

LEGI, DECRETE, HOTĂRÂRI ȘI ALTE ACTE

Marți, 24 octombrie 2006

SUMAR

Nr.

Pagina
LEGI ȘI DECRETE

384. — Lege privind statutul soldaților și gradaților
voluntari .....................................................................

2–9

1.161. — Decret pentru promulgarea Legii privind statutul
soldaților și gradaților voluntari ................................

9

DECIZII ALE CURȚII CONSTITUȚIONALE
Decizia nr. 598 din 21 septembrie 2006 referitoare la
excepția de neconstituționalitate a dispozițiilor
art. 65 alin. 1 și ale art. 67 din Codul de procedură
penală .......................................................................

9–11

Decizia nr. 600 din 21 septembrie 2006 referitoare la
excepția de neconstituționalitate a dispozițiilor
art. 171 alin. 2 și 3 din Codul de procedură
penală.........................................................................

11–12

Decizia nr. 604 din 21 septembrie 2006 referitoare la
excepția de neconstituționalitate a dispozițiilor
art. 291 alin. 2 din Codul de procedură penală ......

13–14

HOTĂRÂRI ALE GUVERNULUI ROMÂNIEI
1.410. — Hotărâre privind mandatarea ministrului
agriculturii, pădurilor și dezvoltării rurale pentru a
comunica intenția Guvernului României de a
contribui cu echivalentul în lei al sumei de

Nr.

Pagina
100.000 dolari SUA la cea de-a 7-a reconstituire
a resurselor financiare ale Fondului Internațional
de Dezvoltare Agricolă (FIDA) .................................

14

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
687. — Ordin al ministrului agriculturii, pădurilor și
dezvoltării rurale privind modificarea și
completarea anexei nr. 2 îZonele pentru
desfășurarea activității de inspecție a inspectorilor
în domeniul clasificării carcaselor de porcine,
bovine și ovine, sediul zonelor și împuternicirea
inspectorilor care răspund de aceste zone“ la
Ordinul ministrului agriculturii, pădurilor și
dezvoltării rurale nr. 353/2006 pentru aprobarea
atribuțiilor și modalităților de funcționare ale
inspecției privind activitatea de clasificare a
carcaselor, împuternicirea inspectorilor din cadrul
direcției pentru agricultură și dezvoltare rurală
județene pentru realizarea activității de inspecție,
precum și stabilirea zonelor în care inspectorii își
desfășoară activitatea................................................

15

1.247. — Ordin al ministrului sănătății publice privind
aprobarea tarifului pentru eliberarea de către
Agenția Națională a Medicamentului a certificatului
care atestă calitatea de persoană calificată ...........

16

2

MONITORUL OFICIAL AL ROMÂNIEI, PARTEA I, Nr. 868/24.X.2006

LEGI

ȘI

DECRETE

PARLAMENTUL ROMÂNIEI
CAMERA DEPUTAȚILOR

SENATUL

LEGE
privind statutul soldaților și gradaților voluntari
Parlamentul României adoptă prezenta lege.
CAPITOLUL I
Dispoziții generale
Art. 1. — (1) Soldații și gradații voluntari constituie un
corp distinct de personal militar, recrutat pe bază de
voluntariat și situat la baza ierarhiei militare.
(2) Soldații și gradații voluntari sunt angajați pe baza
unui contract în funcții prevăzute în acest scop în statele
de organizare a unităților militare, pe o perioadă
determinată, în funcție de nivelul de pregătire, starea de
sănătate și aptitudinile acestora pentru îndeplinirea
îndatoririlor militare.
Art. 2. — (1) Soldații și gradații voluntari sunt
selecționați, pentru încheierea primului contract în această
calitate, din rândul cetățenilor români, bărbați și femei, cu
domiciliul în țară.
(2) Limitele de vârstă, modul de selecționare, instruire,
specialitățile militare și funcțiile în care aceștia vor fi
angajați, precum și modul de ținere a evidenței acestora se
stabilesc prin ordin al ministrului apărării.
Art. 3. — (1) Gradele militare ale soldaților și gradaților
voluntari, în ordinea lor ierarhică, sunt: soldat, fruntaș,
caporal.
(2) Gradele militare se acordă în ordinea prevăzută la
alin. (1), indiferent dacă gradații voluntari au deținut, în
calitate de rezerviști, grade superioare.
(3) Dobândirea calității de soldat voluntar este
condiționată de acordul scris al celor în cauză privind
renunțarea la gradele dobândite anterior și deținute ca
rezervist.
(4) În perioada în care soldații și gradații voluntari sunt
în activitate, aceștia sunt incluși în planurile de mobilizare.
Art. 4. — Soldații și gradații voluntari nu pot pierde
gradul obținut decât în cazurile și condițiile prevăzute de
lege.
CAPITOLUL II
Îndatoririle și drepturile soldaților și gradaților voluntari
SECȚIUNEA 1
Îndatoririle soldaților și gradaților voluntari

Art. 5. — Soldații și gradații voluntari au următoarele
îndatoriri principale:
a) să fie devotați poporului român, statului român și
instituției unde își desfășoară activitatea;
b) să îndeplinească cu loialitate și profesionalism
misiunile primite, atât pe teritoriul statului român, cât și în
afara acestuia, dacă este nevoie, chiar cu prețul vieții;
c) să respecte și să apere valorile democrației
constituționale;
d) să respecte jurământul militar, prevederile
regulamentelor militare și să execute întocmai și la timp

ordinele comandanților și șefilor. Soldaților și gradaților
voluntari nu li se poate ordona și le este interzis, în orice
situație, să execute acte contrare legii, obiceiurilor
războiului și convențiilor internaționale la care România este
parte. Neexecutarea ordinelor în aceste condiții nu atrage
răspunderea juridică a soldaților și gradaților voluntari;
e) să participe necondiționat la misiuni internaționale, în
funcție de cerințele Ministerului Apărării;
f) să prețuiască onoarea și tradițiile de luptă ale Armatei
României, ale armei și unității din care fac parte, precum și
demnitatea gradului și a uniformei militare pe care le
poartă;
g) să-și perfecționeze pregătirea profesională, să se
instruiască temeinic, să pregătească subordonații și să
apere drepturile acestora;
h) să acționeze pentru întreținerea regulamentară și
menținerea în stare de operativitate a tehnicii și a
armamentului și pentru folosirea și administrarea eficientă a
bunurilor din dotare;
i) să păstreze cu strictețe secretul de stat și de serviciu,
precum și caracterul confidențial al activităților și
informațiilor pe care le dețin.
Art. 6. — Pentru a fi asigurați și a beneficia de prestații
în sistemul public de pensii și alte drepturi de asigurări
sociale, în sistemul asigurărilor sociale de sănătate și în
sistemul asigurărilor pentru șomaj, soldaților și gradaților
voluntari li se rețin și li se virează contribuțiile sociale în
cuantumurile și în condițiile prevăzute de legislația privind
aceste sisteme de asigurări.
Art. 7. — (1) Soldații și gradații voluntari răspund penal,
contravențional, material și disciplinar, după caz, în aceleași
condiții prevăzute de lege pentru cadrele militare în
activitate.
(2) Nu constituie infracțiune îndeplinirea oricărui act
ordonat de comandant sau altă autoritate legitimă, dacă
ordinul este dat în forma prevăzută de lege și nu este, în
mod vădit, ilegal.
(3) Despre neexecutarea ordinului vădit ilegal sau a
celui contrar legii, obiceiurilor războiului și convențiilor
internaționale la care România este parte, soldații și
gradații voluntari au obligația să informeze, potrivit
regulamentelor militare, șeful imediat superior celui care a
dat ordinul.
SECȚIUNEA a 2-a
Drepturile soldaților și gradaților voluntari

Art. 8. — (1) Soldații și gradații voluntari au dreptul la:
a) soldă lunară, ale cărei elemente componente și
cuantumuri se stabilesc potrivit legii, precum și alte drepturi
bănești în conformitate cu reglementările în vigoare;
b) echipament și hrană gratuite, în condițiile legii;

MONITORUL OFICIAL AL ROMÂNIEI, PARTEA I, Nr. 868/24.X.2006
c) asistență medicală și medicamente gratuite, în
condițiile plății contribuției la Fondul național unic de
asigurări sociale de sănătate;
d) documente militare de transport gratuit pentru
efectuarea concediului de odihnă sau în cazul mutării dintr-o
garnizoană în alta, în condițiile prevăzute de reglementările
în vigoare pentru subofițeri.
(2) Soldații și gradații voluntari pot beneficia, în condițiile
stabilite prin ordin al ministrului apărării, de:
a) compensație lunară pentru chirie, în cuantum de
până la 50% din solda lunară;
b) locuință de intervenție, cu scutire de la plata chiriei;
c) produse de informare publică internă, în mod gratuit.
(3) Soldaților și gradaților voluntari li se vor asigura
condiții și dotări igienico-sanitare adecvate.
Art. 9. — Soldații și gradații voluntari au dreptul să
urmeze, în condițiile legii, orice formă de perfecționare a
pregătirii aparținând învățământului militar sau civil.
Art. 10. — (1) Soldații și gradații voluntari pot fi trimiși
la studii în țară și în străinătate, conform ordinului
ministrului apărării.
(2) Selecționarea soldaților și gradaților voluntari, în
vederea trimiterii la studii în țară și în străinătate, se face
pe bază de concurs.
(3) Soldații și gradații voluntari care sunt trimiși să
urmeze forme de pregătire cu o durată mai mare de 90 de
zile sunt obligați să se angajeze în scris că vor lucra în
armată cel puțin 2 ani de la absolvirea acestora.
(4) În cazul nerespectării angajamentului prevăzut la
alin. (3), soldații și gradații voluntari sunt obligați să
restituie Ministerului Apărării contravaloarea cheltuielilor
efectuate pentru perfecționare, calculată în condițiile legii
aplicabile cadrelor militare în activitate.
(5) Prevederile alin. (4) se aplică și în cazul în care
soldații și gradații voluntari care au urmat o formă
de perfecționare în condițiile alin. (1) nu au absolvit-o din
vina lor.
(6) Prevederile alin. (4) nu se aplică în cazul în care
soldaților și gradaților voluntari li se reziliază contractul din
motive neimputabile acestora ori încetează din motive de
boală sau incapacitate temporară de muncă, precum și ca
urmare a acordării concediului pentru sarcină și lăuzie și a
concediului pentru creșterea sau îngrijirea copilului,
acordate în condițiile legii.
(7) Soldaților și gradaților voluntari, care au absolvit
forme de pregătire în străinătate, li se echivalează, în
condițiile legii, diplomele dobândite.
Art. 11. — (1) Soldații și gradații voluntari reprezintă
principala resursă pentru formarea subofițerilor, în condițiile
prevăzute de lege.
(2) Soldații și gradații voluntari, indiferent de gradul pe
care îl au, pot fi selecționați pentru a urma cursul de bază
pentru formarea deprinderilor de comandă.
(3) Limitele de vârstă a soldaților și gradaților voluntari
prevăzuți la alin. (2) se stabilesc prin ordin al ministrului
apărării.
Art. 12. — (1) Soldații și gradații voluntari au dreptul, în
timp de pace, la un concediu de odihnă anual de 32 de
zile calendaristice, cei cu o vechime în serviciu și în
muncă de până la 10 ani, și de 38 de zile calendaristice,
cei cu o vechime în serviciu și în muncă mai mare de
10 ani.
(2) Soldaților și gradaților voluntari cărora le expiră
contractul în cursul anului, precum și celor nou-angajați li
se stabilește durata concediului de odihnă pe anul
respectiv proporțional cu perioada lucrată până la data
expirării contractului, respectiv până la sfârșitul anului

3

calendaristic pentru cei nou-angajați, și în raport cu
vechimea în serviciu și în muncă.
(3) Vechimea în serviciu și în muncă, luată în
considerare pentru determinarea duratei concediului de
odihnă, este cea pe care o împlinește cel în cauză în
cursul anului calendaristic în care i se acordă concediul.
Art. 13. — Soldații și gradații voluntari beneficiază de
concediu de studii și de concediu de odihnă suplimentar
pentru activități în locuri de muncă cu condiții deosebite —
vătămătoare, grele sau periculoase, în aceleași condiții ca
și cadrele militare în activitate.
Art. 14. — (1) Regulile privind acordarea concediului de
odihnă sunt cele care se aplică, potrivit legii, cadrelor
militare în activitate.
(2) Compensarea în bani a concediului de odihnă
neefectuat este permisă numai în cazul încetării raportului
de serviciu.
Art. 15. — (1) Soldații și gradații voluntari beneficiază
de concedii medicale plătite, în condițiile stabilite de lege.
(2) Soldații și gradații voluntari au dreptul la concediu și
indemnizație pentru creșterea sau îngrijirea copilului, pe
durata contractului aflat în derulare, în condițiile stabilite
prin ordin al ministrului apărării, pe baza dispozițiilor legale
prevăzute în sistemul public de pensii și alte drepturi de
asigurări sociale.
(3) Femeile, soldați și gradați voluntari, care sunt
gravide, lăuze sau alăptează beneficiază de drepturile
prevăzute de lege.
Art. 16. — (1) Pentru rezolvarea unor probleme
personale sau familiale deosebite, soldaților și gradaților
voluntari li se pot acorda învoiri și permisii.
(2) Durata învoirilor și permisiilor, precum și comandanții
care au dreptul să le aprobe se stabilesc prin regulamente
militare.
Art. 17. — (1) La declararea mobilizării sau a stării de
război, precum și în alte situații deosebite, stabilite de
ministrul apărării, concediile de odihnă, concediile de
odihnă suplimentare, concediile de studii, învoirile și
permisiile se întrerup, soldații și gradații voluntari fiind
obligați să se prezinte imediat la unitățile militare de care
aparțin.
(2) Soldații și gradații voluntari, bărbați, aflați în
concediu pentru creșterea sau îngrijirea copilului se
prezintă la unitățile militare de care aparțin în situațiile
prevăzute la alin. (1).
(3) Pe durata mobilizării, a stării de război sau a
situațiilor deosebite prevăzute la alin. (1), soldaților și
gradaților voluntari li se pot acorda permisii și concedii
potrivit ordinului ministrului apărării.
Art. 18. — (1) Vechimea în serviciu în calitate de soldat
sau gradat voluntar este considerată stagiu de cotizare și
se ia în calcul la stabilirea pensiei și a altor drepturi de
asigurări sociale, potrivit legislației privind sistemul public de
pensii și alte drepturi de asigurări sociale.
(2) Soldații și gradații voluntari beneficiază de
încadrarea în condiții deosebite, speciale și alte condiții a
activității pe care o desfășoară sau a locului de muncă
unde lucrează, conform legislației aplicabile cadrelor militare
în activitate.
(3) Pentru aplicarea prevederilor alin. (2), Ministerul
Apărării încheie un protocol cu Ministerul Muncii,
Solidarității Sociale și Familiei.
Art. 19. — (1) Soldații și gradații voluntari care au fost
trecuți în rezervă sau scoși din evidențele militare în baza
prevederilor art. 45 alin. (1) lit. a)—e), g), h) și m)
beneficiază de indemnizație de șomaj, în condițiile
prevăzute de legislația în vigoare.

4

MONITORUL OFICIAL AL ROMÂNIEI, PARTEA I, Nr. 868/24.X.2006

(2) Soldații și gradații voluntari trecuți în rezervă sau
scoși din evidențele militare în baza prevederilor art. 45
alin. (1) lit. c) și d) sunt trimiși la medicii experți ai
asigurărilor sociale de la cabinetul de expertiză medicală și
recuperare a capacității de muncă, ce decid încadrarea sau
neîncadrarea într-un grad de invaliditate.
(3) Soldații și gradații voluntari încadrați într-un grad de
invaliditate, potrivit prevederilor legale, beneficiază de
pensie de invaliditate și de celelalte drepturi prevăzute în
legislația privind sistemul public de pensii și alte drepturi
de asigurări sociale.
Art. 20. — (1) Soldații și gradații voluntari sau urmașii
acestora, după caz, beneficiază de despăgubiri pentru
cazurile de invaliditate sau de deces produse ca urmare a
unor acțiuni militare, accidente, catastrofe sau alte
asemenea evenimente intervenite din cauza îndeplinirii
îndatoririlor militare, în condițiile stabilite de lege pentru
cadrele militare în activitate. Despăgubirile se suportă din
bugetul Ministerului Apărării.
(2) Cuantumul despăgubirilor prevăzute la alin. (1) se
stabilește prin hotărâre a Guvernului.
Art. 21. — Soldații și gradații voluntari care participă la
îndeplinirea unor misiuni în afara teritoriului statului român
beneficiază de asigurări de viață și de sănătate, potrivit
reglementărilor în vigoare și ordinului ministrului apărării.
Art. 22. — Soldații și gradații voluntari care au fost
trecuți în rezervă sau scoși din evidențele militare, cu
excepția celor ale căror contracte se reziliază în urma
demisiei sau pentru motive imputabile acestora, beneficiază
de măsuri de reconversie profesională, în condițiile stabilite
pentru cadrele militare în activitate.
Art. 23. — (1) Angajatorii care încadrează în muncă pe
durată nedeterminată soldați sau gradați voluntari
disponibilizați, din rândul celor prevăzuți la art. 22, primesc
lunar, pe o perioadă de 12 luni, pentru fiecare persoană
angajată din această categorie, o sumă egală cu un
salariu de bază minim brut pe țară în vigoare și contribuția
la bugetul asigurărilor de șomaj datorată de angajator,
aferentă acestuia, cu obligația menținerii raporturilor de
muncă sau de serviciu cel puțin 3 ani.
(2) Drepturile prevăzute la alin. (1) se suportă din
bugetul asigurărilor pentru șomaj.
(3) Angajatorii care încetează raporturile de muncă sau
de serviciu ale persoanelor prevăzute la alin. (1), anterior
termenului de 3 ani, sunt obligați să restituie, în totalitate,
agențiilor pentru ocuparea forței de muncă județene,
respectiv a municipiului București, sumele încasate pentru
fiecare persoană plus dobânda de referință a Băncii
Naționale a României, în vigoare la data încetării
raporturilor de muncă sau de serviciu, dacă încetarea
acestora a avut loc din următoarele motive:
a) încetarea raportului de muncă în temeiul art. 55 lit. b),
art. 56 lit. c), e) și f) și art. 65 din Legea nr. 53/2003 —
Codul muncii, cu modificările și completările ulterioare;
b) încetarea raportului de serviciu în temeiul art. 84
lit. b), art. 841 alin. (1) lit. e) și art. 842 alin. (1) lit. c) din
Legea nr. 188/1999 privind Statutul funcționarilor publici,
republicată, cu modificările și completările ulterioare.
(4) Angajatorii care beneficiază de prevederile alin. (1)
și (2) nu pot beneficia, pentru persoanele încadrate în
muncă în condițiile alin. (1), și de subvențiile prevăzute de
legislația privind sistemul asigurărilor pentru șomaj.
(5) Drepturile prevăzute la alin. (1) nu se acordă pe
perioadele în care raporturile de muncă sau de serviciu
sunt suspendate.
Art. 24. — Soldații sau gradații voluntari și familiile
acestora pot folosi, în condițiile stabilite prin ordin al

ministrului apărării pentru cadrele militare, facilitățile de
recuperare, căminele militare de garnizoană și de unitate și
amenajările sportive și recreative aflate în proprietatea sau
administrarea Ministerului Apărării.
Art. 25. — Soldaților și gradaților voluntari le este
interzisă sau restrânsă exercitarea unor drepturi și libertăți,
în condiliile stabilite de lege pentru cadrele militare în
activitate.
SECȚIUNEA a 3-a
Recompensele și sancțiunile soldaților
și gradaților voluntari

Art. 26. — (1) Pentru servicii excepționale aduse statului
și poporului român, pentru acte de eroism săvârșite pe
timpul îndeplinirii îndatoririlor militare ori pentru merite
deosebite în activitate, soldaților și gradaților voluntari le
pot fi conferite, în condițiile legii, decorații.
(2) Soldații și gradații voluntari pot primi decorații și de
la autoritățile publice ale altor state partenere sau
organizații sub egida cărora participă la misiuni
internaționale la care România ia parte, conform tratatelor
încheiate.
Art. 27. — Pentru îndeplinirea exemplară a atribuțiilor
de serviciu, soldaților și gradaților voluntari li se pot acorda
recompense morale și materiale, stabilite prin ordin al
ministrului apărării.
Art. 28. — Pentru abateri de la disciplina militară,
neîndeplinirea îndatoririlor, încălcarea normelor de conduită
militară, a regulilor de conviețuire socială, soldaților și
gradaților voluntari li se pot aplica următoarele sancțiuni
disciplinare:
a) avertisment;
b) mustrare scrisă;
c) diminuarea soldei lunare cu 5% până la 20%, pe o
perioadă de la o lună la 3 luni;
d) amânarea promovării în grad, pe o perioadă de la
unu la 2 ani;
e) desfacerea disciplinară a contractului.
Art. 29. — (1) Decizia privind aplicarea sancțiunilor
disciplinare se ia în termen de cel mult 30 de zile
calendaristice de la luarea la cunoștință despre comiterea
abaterilor.
(2) Sancțiunile disciplinare se execută în termen de cel
mult 30 de zile calendaristice de la comunicarea deciziei
prevăzute la alin. (1).
(3) Abaterile disciplinare se sancționează numai dacă
s-a luat la cunoștință despre acestea în termen de 6 luni
de la săvârșire.
Art. 30. — (1) Sub sancțiunea nulității absolute, nicio
măsură dintre cele prevăzute la art. 28, cu excepția
avertismentului, nu poate fi dispusă mai înainte de
efectuarea cercetării prealabile de către comisii, a căror
organizare și funcționare se stabilesc prin ordin al
ministrului apărării.
(2) Abaterile de la disciplina militară pentru care soldații
și gradații voluntari pot fi sancționați disciplinar sunt
stabilite prin ordin al ministrului apărării.
CAPITOLUL III
Selecționarea, formarea și admiterea
în corpul soldaților și gradaților voluntari
Art. 31. — (1) Cetățenii români, bărbați și femei, care
au fost selecționați, pe baza cererii lor, să devină soldați
voluntari, în funcție de aptitudini, pot urma un program de
instruire structurat pe două module:
a) modulul instruirii individuale;
b) modulul perfecționării instruirii de specialitate.

MONITORUL OFICIAL AL ROMÂNIEI, PARTEA I, Nr. 868/24.X.2006
(2) Cetățenii români care, până la data intrării în
vigoare a prezentei legi, au îndeplinit serviciul militar ca
militari în termen sau militari cu termen redus, au o
vechime în activitate de cel puțin un an în gradul de
soldat sau gradat voluntar ori soldat și gradat rezervist
voluntar, au fost elevi sau studenți, cel puțin un an, în
instituțiile de învățământ din sistemul de apărare și
securitate națională, cu excepția elevilor liceelor și colegiilor
militare, precum și cei care dețin, în calitate de rezerviști,
grade superioare celor prevăzuți la art. 3 alin. (1) și au
fost selecționați, pe baza cererii lor, pentru încadrarea ca
soldați și gradați voluntari urmează în cadrul programului
de instruire numai modulul perfecționării instruirii de
specialitate.
(3) De prevederile alin. (2) beneficiază și militarii în
termen și militarii cu termen redus, încorporați în seriile
februarie și iunie 2006.
(4) Planificarea, organizarea, desfășurarea, precum și
durata pregătirii militarilor voluntari prevăzuți la alin. (1) se
stabilesc prin ordin al ministrului apărării.
(5) În perioada programului de instruire prevăzut la
alin. (1) lit. a), cetățenii români au calitatea de soldat
voluntar și beneficiază gratuit de hrană, echipament și
materiale de întreținere. În această perioadă beneficiază de
o indemnizație lunară egală cu 50% din solda de funcție și
solda de grad a unui soldat voluntar.
(6) La încheierea modulului de instruire prevăzut la
alin. (1) lit. a), soldații voluntari depun jurământul militar
prevăzut de lege.
Art. 32. — (1) Cetățenii români care urmează să devină
soldați voluntari în condițiile prevăzute la art. 31, în funcție
de aptitudini, pot semna angajamente sau contracte cu
Ministerul Apărării, după cum urmează:
a) la selecționare, un angajament pentru efectuarea
modulului instruirii individuale, cu excepția celor prevăzuți la
art. 31 alin. (2) și (3);
b) la începerea modulului perfecționării instruirii de
specialitate, un contract pentru efectuarea acestuia;
c) după încheierea modulelor prevăzute la art. 31
alin. (1) lit. a) și b), un prim contract, cu durata de 4 ani.
(2) Forma și conținutul-tip ale angajamentului și
contractelor prevăzute la alin. (1) se stabilesc prin ordin al
ministrului apărării.
(3) În cazul întreruperii înainte de termen a
angajamentului și contractelor prevăzute la alin. (1), soldații
și gradații voluntari sunt obligați să restituie Ministerului
Apărării contravaloarea cheltuielilor efectuate pe timpul
programului de instruire, calculată în condițiile legii
aplicabile cadrelor militare în activitate.
(4) Prevederile alin. (3) se aplică în cazul în care
soldații sau gradații voluntari întrerup angajamentul sau
contractele din vina lor.
(5) Prevederile alin. (3) nu se aplică în cazul în care
soldaților sau gradaților voluntari li se întrerupe
angajamentul sau contractele din motive neimputabile lor.
Art. 33. — (1) Cetățenii români prevăzuți la art. 31
care, pe parcursul programului de instruire, renunță la
cariera de soldat sau gradat voluntar și părăsesc instituția
militară suportă contravaloarea cheltuielilor aferente
perioadei de pregătire.
(2) Metodologia de determinare a cheltuielilor prevăzute
la alin. (1) se stabilește prin ordin al ministrului apărării.
Art. 34. — La începerea modulului perfecționării instruirii
de specialitate, cetățenii români prevăzuți la art. 31
alin. (1)—(3), declarați promovați, sunt numiți în funcții
corespunzătoare de soldați voluntari.

5

CAPITOLUL IV
Cariera și trecerea în rezervă a soldaților
și gradaților voluntari
Art. 35. — (1) La expirarea primului contract de 4 ani,
soldații și gradații voluntari prevăzuți la art. 34 pot încheia,
succesiv, noi contracte, cu durata de la 2 la 3 ani fiecare.
(2) Limita maximă de vârstă până la care soldații
sau gradații voluntari pot fi menținuți în activitate se
stabilește prin ordin al ministrului apărării, dar nu poate
depăși 40 de ani.
Art. 36. — În vederea încheierii contractelor prevăzute
la art. 32 și 35, ministrul apărării deleagă competența
comandanților și șefilor unităților militare angajatoare.
Art. 37. — (1) Contractul poate fi modificat numai cu
acordul părților, cu excepțiile prevăzute de prezenta lege.
(2) Modificarea contractului poate consta în modificarea
duratei acestuia, locului și felului muncii, condițiilor de
muncă, soldei lunare, timpului de muncă și de odihnă.
Art. 38. — Forma și conținutul-tip ale contractului
încheiat după expirarea primului contract de 4 ani sunt
stabilite prin ordin al ministrului apărării.
Art. 39. — (1) Detașarea soldaților și gradaților voluntari
se face în condițiile aprobate prin ordin al ministrului
apărării.
(2) Durata detașării este de maximum 6 luni într-un an
calendaristic și se poate prelungi, cu acordul scris al
structurilor implicate, cu încă 6 luni.
(3) Soldații și gradații voluntari trimiși în misiune
permanentă în străinătate încheie noi contracte la numirea
în funcție pentru o perioadă egală cu durata mandatului
la post.
(4) Contractul prevăzut la alin. (3) este semnat, în
calitate de delegat al Ministerului Apărării, de șeful unei
direcții din Statul Major General, care se stabilește prin
ordin al ministrului apărării.
(5) Cu 6 luni înainte de încheierea misiunii permanente
în străinătate, soldații și gradații voluntari își exprimă, prin
raport, opțiunea de a relua activitatea în unități ale
Ministerului Apărării.
(6) Ocuparea unui post în altă unitate militară de către
soldații și gradații voluntari prevăzuți la alin. (5) se face în
condițiile prevăzute la art. 35 alin. (1).
Art. 40. — (1) Soldații și gradații voluntari pot fi mutați,
în interesul serviciului, dintr-o unitate militară în alta, în
aceleași condiții ca și subofițerii în activitate.
(2) Cuantumul indemnizației la care are dreptul soldatul
sau gradatul voluntar mutat în interesul serviciului este cel
prevăzut de lege pentru subofițerii în activitate.
(3) Soldații și gradații voluntari pot fi mutați și la cerere,
dacă au cel puțin un an vechime în funcția pe care sunt
încadrați.
Art. 41. — (1) Promovarea în grad a soldaților și
fruntașilor voluntari care îndeplinesc toate condițiile stabilite
prin ordin al ministrului apărării se face prin ordinul
comandanților care au competențe în acest sens.
(2) Criteriile generale de promovare sunt:
a) performanțele dovedite pe timpul îndeplinirii atribuțiilor
funcționale, rezultate din documentele de apreciere;
b) stagiul minim în grad;
c) nivelul de pregătire.
(3) În timp de pace, stagiul minim în grad pentru
înaintarea în gradul următor a soldaților și gradaților
voluntari în activitate se stabilește astfel:
a) soldat: un an;
b) fruntaș: 2 ani.

6

MONITORUL OFICIAL AL ROMÂNIEI, PARTEA I, Nr. 868/24.X.2006

Art. 42. — Numirea soldaților și gradaților voluntari în
funcții superioare se poate face numai în situația în care
aceștia îndeplinesc condițiile pentru a fi promovați în grad,
odată cu numirea în funcții.
Art. 43. — (1) Aprecierea de serviciu a soldaților și
gradaților voluntari se efectuează anual, în conformitate cu
prevederile ordinului ministrului apărării, care include și
criteriile de evaluare.
(2) Aprecierea de serviciu constituie documentul de
bază pentru selecția, promovarea în grad și evoluția în
carieră a soldaților și gradaților voluntari.
Art. 44. — Trecerea soldaților și gradaților voluntari
dintr-o armă sau specialitate în alta se poate efectua, în
raport cu nevoile Ministerului Apărării, după obținerea unei
specialități militare corespunzătoare, în condițiile stabilite
prin ordin al ministrului apărării.
Art. 45. — (1) Soldaților și gradaților voluntari le
încetează contractul și sunt trecuți în rezervă sau scoși din
evidențele militare, după caz, în următoarele situații:
a) la împlinirea limitei de vârstă în serviciu, stabilită prin
ordin al ministrului apărării;
b) la expirarea termenului contractului, în situația în care
nu sunt posibilități de reînnoire din cauza reducerii funcțiilor
ca urmare a desființării, restructurării sau a dislocării unității;
c) când sunt clasați îinapt pentru serviciul militar“ de
către comisiile de expertiză medico-militară;
d) când sunt clasați îapt limitat“ de comisiile prevăzute
la lit. c);
e) pentru motive sau nevoi ale Ministerului Apărării;
f) înainte de termenul de expirare a contractului, cu
acordul ambelor părți;
g) la expirarea termenului contractului, în situația în care
una dintre părți nu mai optează pentru reînnoirea
contractului;
h) când nu mai îndeplinesc criteriile specifice, stabilite
prin ordin al ministrului apărării, pentru ocuparea funcției;
i) prin demisie;
j) ca urmare a aplicării sancțiunii disciplinare prevăzute
la art. 28 lit. e), când comit abateri grave de la prevederile
regulamentelor militare sau de la alte dispoziții legale;
k) când sunt condamnați prin hotărâre judecătorească
definitivă la pedeapsa închisorii cu executarea acesteia,
precum și atunci când sunt condamnați pentru infracțiuni
săvârșite cu intenție, fără a fi privați de libertate;
l) când sunt condamnați prin hotărâre judecătorească
definitivă, pentru o infracțiune săvârșită din culpă, fără a fi
privați de libertate;
m) la data retragerii motivate a avizului de securitate
specific clasei sau nivelului de secretizare a informațiilor la
care urmează să aibă acces, de către autoritățile
competente;
n) în caz de deces.
(2) Trecerea în rezervă sau scoaterea din evidențele
militare se face din oficiu în situațiile prevăzute la alin. (1)
lit. a)—d), g), k), m) și n), iar în celelalte situații, la
propunerea comandanților sau șefilor direcți, înaintată
ierarhic.
(3) Trecerea în rezervă a soldaților și gradaților voluntari
se comunică acestora și în scris printr-o trimitere de
corespondență recomandată.
Art. 46. — Pe timpul stării de urgență, al stării de
asediu, mobilizării și al stării de război, precum și pe
timpul pregătirii și executării misiunilor în afara teritoriului
statului național, soldații și gradații voluntari nu pot fi trecuți
în rezervă sau scoși din evidența militară ca urmare a
prezentării demisiei.

Art. 47. — (1) Soldații și gradații voluntari asupra cărora
s-a dispus începerea urmăririi penale sau care se află în
curs de judecată într-un proces penal, aflați în stare de
libertate, sunt puși la dispoziție.
(2) Soldații și gradații voluntari puși la dispoziție
îndeplinesc atribuțiile stabilite de comandanții unităților din
care fac parte și beneficiază de drepturi bănești, în condiții
similare reglementărilor pentru cadrele militare în activitate,
aflate în aceeași situație.
Art. 48. — (1) Soldații și gradații voluntari asupra cărora
s-a dispus începerea urmăririi penale sau se află în curs
de judecată într-un proces penal, dacă se află în stare de
arest, se suspendă din funcție.
(2) Soldații și gradații voluntari suspendați din funcție nu
beneficiază de niciun drept de la Ministerul Apărării.
(3) Soldații și gradații voluntari condamnați prin hotărâre
judecătorească definitivă, care anterior au fost suspendați
din funcție, sunt trecuți în rezervă sau sunt scoși din
evidențele militare începând cu data suspendării.
(4) Parchetele sau instanțele care dispun începerea
urmăririi penale, respectiv încep judecarea soldaților și
gradaților voluntari, au obligația de a înștiința imediat
Ministerul Apărării.
Art. 49. — (1) În cazul în care s-a dispus scoaterea de
sub urmărire penală ori achitarea, soldații și gradații
voluntari sunt repuși în toate drepturile avute la data
suspendării din funcție, respectiv a punerii la dispoziție.
Drepturile se calculează în raport cu elementele soldei
lunare în vigoare la data respectivă.
(2) În cazul încetării urmăririi penale ori a procesului
penal se poate dispune repunerea în drepturi sau trecerea
în rezervă ori scoaterea din evidențele militare de către
comandanții stabiliți prin ordin al ministrului apărării, la
propunerea comisiei prevăzute la art. 30 alin. (1).
Art. 50. — (1) Soldații și gradații voluntari nu pot fi
trecuți în rezervă sau scoși din evidențele militare din
motivele prevăzute la art. 45 alin. (1) lit. e) în perioada în
care se află în incapacitate temporară de muncă stabilită
prin actele prevăzute de lege, pe durata carantinei ori pe
durata efectuării concediului de odihnă.
(2) Femeile soldați și gradați voluntari nu pot fi trecute
în rezervă pe durata concediului de maternitate ori a
concediului de risc maternal.
(3) Soldații și gradații voluntari nu pot fi trecuți în
rezervă pe durata concediului pentru creșterea copilului în
vârstă de până la 2 ani sau, în cazul copilului cu
handicap, până la împlinirea vârstei de 3 ani ori pe durata
concediului pentru îngrijirea copilului bolnav în vârstă de
până la 7 ani sau, în cazul copilului cu handicap, pentru
afecțiuni intercurente, până la împlinirea vârstei de 18 ani.
(4) Prevederile alin. (1)—(3) se aplică numai până la
expirarea duratei pentru care a fost încheiat contractul.
(5) În situația în care, potrivit legislației aplicabile
personalului bugetar, contractele pot fi suspendate, este
permisă înlocuirea soldaților sau gradaților voluntari în
cauză prin încheierea unui contract cu durată determinată
până la revenirea la post a titularului.
CAPITOLUL V
Soldații și gradații rezerviști voluntari
Art. 51. — (1) Soldații și gradații rezerviști voluntari sunt
cetățeni români care consimt, pe baza unui contract
încheiat cu unitățile militare, pe durată determinată, în
condițiile stabilite prin ordin al ministrului apărării naționale,

MONITORUL OFICIAL AL ROMÂNIEI, PARTEA I, Nr. 868/24.X.2006
să îndeplinească funcții militare în structurile forțelor
destinate apărării.
(2) Soldații și gradații rezerviști voluntari, cu excepția
celor proveniți din rândul soldaților și gradaților voluntari,
sunt selecționați pentru încheierea primului contract în
această calitate din rândul bărbaților și femeilor, cu vârsta
prevăzută la art. 2 alin. (2). Soldații și gradații rezerviști
voluntari pot fi încadrați, la cerere, în funcție de nevoile
Ministerului Apărării, ca soldați și gradați voluntari în
activitate.
(3) La încheierea contractului, soldații și gradații
rezerviști voluntari trebuie să îndeplinească aceleași condiții
ca și soldații și gradații voluntari.
(4) Modul de selecționare, instruire și folosire a
soldaților și gradaților rezerviști voluntari, specialitățile și
funcțiile în care aceștia vor fi angajați, precum și limitele
de vârstă până la care pot încheia contracte cu Ministerul
Apărării se stabilesc prin ordin al ministrului apărării.
(5) Durata primului contract ca rezervist voluntar este de
5 ani și se poate prelungi prin contracte succesive cu
durata de la 2 la 3 ani.
Art. 52. — Soldații și gradații rezerviști voluntari
provin din:
a) cetățenii români care au îndeplinit serviciul militar
activ și întrunesc condițiile menținerii în evidențele militare;
b) soldații și gradații voluntari trecuți în rezervă;
c) cetățenii români care nu au îndeplinit serviciul militar
activ, dar consimt să devină rezerviști voluntari.
Art. 53. — (1) Cetățenii români care optează să devină
soldați și gradați rezerviști, dar care nu au îndeplinit
serviciul militar activ, execută o instruire cu durată de
4 luni, după care depun jurământul militar și încheie un
contract ca rezervist voluntar.
(2) Pe timpul pregătirii cu durata de 4 luni, aceștia
beneficiază gratuit de hrană, echipament și materiale de
întreținere. În această perioadă beneficiază de o
indemnizație lunară egală cu 50% din solda de funcție și
solda de grad a unui soldat voluntar.
(3) Toți rezerviștii voluntari execută pregătirea în
unitatea la care sunt încadrați în plan, două zile lunar în
timpul liber și 5 zile calendaristice lucrătoare, consecutive
anual.
Art. 54. — (1) Soldații și gradații rezerviști voluntari
care, pe parcursul perioadei de instruire de 4 luni, renunță
la această activitate din motive imputabile lor, restituie
contravaloarea cheltuielilor efectuate cu instruirea,
proporțional cu timpul de pregătire parcurs.
(2) Soldații și gradații rezerviști voluntari care refuză să
desfășoare activitatea ca rezervist voluntar, pentru o
perioadă de 5 ani, restituie integral contravaloarea
cheltuielilor efectuate cu instruirea lor.
Art. 55. — Pe durata contractului, soldații și gradații
rezerviști voluntari sunt obligați să îndeplinească îndatoririle
prevăzute la art. 5.
Art. 56. — (1) Soldații și gradații rezerviști voluntari, în
perioadele în care execută instruirea și pe durata
participării la pregătire ori la misiuni în unitățile în ale căror
planuri sunt încadrați, beneficiază de următoarele drepturi
și facilități:
a) drepturi bănești, de echipare și de hrană, similare cu
cele ale soldaților și gradaților voluntari în activitate;
b) primă de fidelitate egală cu solda lunară
corespunzătoare funcției și gradului soldaților și gradaților
voluntari în activitate, acordată o singură dată la semnarea
fiecărui contract încheiat în condițiile prevăzute la art. 51
alin. (5);

7

c) măsuri de protecție socială, asistență medicală și
medicamente, potrivit normelor stabilite pentru personalul
militar în activitate și familiile acestora, în cazul suspendării
raportului de muncă sau de serviciu;
d) bilete de odihnă, tratament și recuperare după
participarea la misiuni militare;
e) pensii și despăgubiri, în caz de invaliditate sau
deces, ca urmare a unor evenimente produse în timpul și
din cauza activității militare, în condițiile prevăzute de lege
pentru soldații și gradații voluntari în activitate;
f) recompense prevăzute de regulamentele militare
pentru personalul în activitate;
g) trimiterea la cursuri de specializare, gratuit, în funcție
de nevoile unităților militare;
h) plata cheltuielilor de deplasare pe timpul chemării de
către unitățile militare;
i) selecționarea, cu prioritate, în vederea pregătirii în
sistemul soldaților și gradaților voluntari în activitate și a
formării cadrelor militare în activitate ale armatei.
(2) Soldații și gradații rezerviști voluntari, în perioadele
în care execută instruirea fără suspendarea raporturilor de
muncă sau de serviciu, beneficiază de măsuri de protecție
socială, asistență medicală și medicamente potrivit legii.
(3) Soldații și gradații rezerviști voluntari, în perioadele
în care nu execută instruirea și nu participă la misiuni în
unitățile în ale căror planuri sunt încadrați, beneficiază de o
indemnizație lunară egală cu 10% din solda lunară
corespunzătoare funcției menționate în contractul prevăzut
la art. 51 alin. (1) și gradului pe care îl au.
Art. 57. — (1) Raporturile de muncă sau raporturile de
serviciu, după caz, ale salariaților care au semnat contracte
cu unități militare pentru a îndeplini funcții militare în
calitate de rezerviști voluntari se suspendă, în condițiile
prevăzute de lege, pe perioada îndeplinirii îndatoririlor
militare care presupun absența de la locul de muncă.
(2) Angajatorul este obligat să păstreze locul de muncă
și funcția persoanelor aflate în situația prevăzută la alin. (1)
pe toată durata în care își îndeplinesc îndatoririle militare,
ori de câte ori acestea sunt prevăzute prin contractul
semnat cu unitatea militară.
(3) Suspendarea raporturilor de muncă sau a raporturilor
de serviciu ale persoanelor prevăzute la alin. (1) încetează
de drept la încetarea situației prevăzute la alin. (2).
(4) Raporturile de muncă sau raporturile de serviciu ale
persoanelor aflate în situația prevăzută la alin. (1) nu pot
înceta decât ca urmare a dizolvării operatorilor economici
ori a desființării instituțiilor publice. În aceste situații,
agențiile pentru ocuparea forței de muncă județene,
respectiv a municipiului București, sau Agenția Națională a
Funcționarilor Publici vor asigura, cu prioritate, plasarea
celor în cauză în alte locuri de muncă și funcții
echivalente, în aceeași localitate, potrivit pregătirii și
capacității profesionale ori, gratuit, reconversia profesională
pentru profesiuni care sunt cerute pe piața forței de
muncă.
Art. 58. — În baza ordinului de chemare emis de
Ministerul Apărării, angajatul este obligat să anunțe
angajatorul despre prezentarea sa la concentrări de
instrucție în unitățile militare cu cel puțin 45 de zile înainte
de data prezentării la concentrare și să-i prezinte acestuia
documentele justificative.
Art. 59. — (1) Pentru fiecare angajat chemat la instruire
sau concentrare, angajatorul primește o compensație
financiară standard, compusă, de regulă, din următoarele
elemente:
a) compensație pentru costuri generate de înlocuirea
angajatului;

8

MONITORUL OFICIAL AL ROMÂNIEI, PARTEA I, Nr. 868/24.X.2006

b) compensație pentru costuri generate de recalificarea
personalului.
(2) Compensația pentru costurile generate de înlocuirea
angajatului se acordă pentru acoperirea cheltuielilor legate
de anunțarea postului liber și de organizarea interviului
pentru ocuparea acestuia și/sau pentru acoperirea
pierderilor ca urmare a absenței angajatului, în cazul când
acesta nu este înlocuit, precum și pentru acoperirea
cheltuielilor suplimentare legate de activitățile administrative
suportate ca urmare a absenței angajatului.
(3) Compensația pentru costurile generate de
recalificarea personalului se acordă numai în cazul în care
durata concentrării este mai mare de 6 luni, pentru
acoperirea cheltuielilor legate de pregătirea angajatului, în
vederea dobândirii standardului de competență sau
calificare necesar postului în care este încadrat.
(4) Angajatorul poate primi o compensație financiară
suplimentară dacă face dovada că valoarea totală a
costurilor suportate a depășit cu cel puțin jumătate
valoarea compensației financiare standard.
(5) Fondurile necesare acordării compensațiilor
prevăzute la acest articol se asigură din bugetul
Ministerului Apărării.
(6) Valorile compensației financiare standard și a
compensației financiare suplimentare, precum și modul de
acordare a acestora se stabilesc prin hotărâre a
Guvernului.
Art. 60. — (1) Gradele soldaților și gradaților rezerviști
voluntari, precum și condițiile de acordare a acestora sunt
aceleași cu cele prevăzute la art. 3 și 41.
(2) În raport cu nevoile de încadrare și opțiunile
soldaților și gradaților în rezervă, angajarea acestora ca
voluntari se poate face și cu grade inferioare celor
deținute.
(3) Angajarea în condițiile alin. (2) este condiționată de
acordul scris al celor în cauză.
Art. 61. — La semnarea contractului cu unitățile militare,
respectiv la încheierea programului de instruire prevăzut la
art. 31, soldații și gradații rezerviști voluntari sunt repartizați
în planurile de mobilizare ale unităților pe care le
completează.
Art. 62. — Soldații și gradații rezerviști voluntari
participă la misiuni în afara teritoriului statului român, altele
decât războiul, potrivit obligațiilor asumate de România prin
tratate internaționale, în raport cu nevoile forțelor destinate
apărării.
Art. 63. — Soldații și gradații rezerviști voluntari se țin
în evidență astfel:
a) clasa I: până la 35 de ani, inclusiv;
b) clasa a II-a: de la 36 de ani până la 40 de ani,
inclusiv;
c) clasa a III-a: de la 41 de ani până la 45 de ani,
inclusiv.
Art. 64. — La instituirea stării de urgență, a stării de
asediu, precum și la declararea mobilizării și a stării de
război, soldații și gradații rezerviști voluntari incluși în
planurile de mobilizare ale unităților militare sunt considerați
concentrați sau mobilizați în condițiile legii.
Art. 65. — Soldații și gradații rezerviști voluntari,
concentrați sau mobilizați, pot rămâne membri ai partidelor,
formațiunilor sau organizațiilor politice, precum și ai
sindicatelor din care fac parte, pe durata contractului, dar
le este interzisă desfășurarea în unitățile militare a oricăror
activități cu caracter politic.
Art. 66. — Soldaților și gradaților rezerviști voluntari
aflați în una dintre situațiile prevăzute la art. 65 le este

restrânsă sau interzisă exercitarea unor drepturi și libertăți,
în condițiile stabilite de lege pentru cadrele militare în
activitate.
Art. 67. — (1) Pentru servicii excepționale aduse statului
și poporului român, pentru acte de eroism săvârșite pe
durata îndeplinirii îndatoririlor militare ori pentru merite
deosebite în activitate, soldaților și gradaților rezerviști
voluntari le pot fi conferite decorații, în condițiile legii, și
distincții militare onorifice.
(2) Pentru îndeplinirea exemplară a misiunilor și
sarcinilor, soldaților și gradaților rezerviști voluntari li se pot
acorda recompense morale și materiale, stabilite prin lege
sau prin ordin al ministrului apărării, după caz.
CAPITOLUL VI
Dispoziții finale
Art. 68. — Calitatea de soldat și gradat voluntar se
dovedește prin documentul de legitimare, stabilit prin ordin
al ministrului apărării.
Art. 69. — (1) Începând cu data intrării în vigoare a
prezentei legi, militarii în termen și cu termen redus în
activitate pot deține numai gradul de soldat.
(2) Contractele încheiate în temeiul art. 37 din Legea
nr. 46/1996 privind pregătirea populației pentru apărare, cu
modificările și completările ulterioare, anterior intrării în
vigoare a prezentei legi, rămân valabile în măsura în care
nu contravin prevederilor acesteia.
(3) Contractele aflate în derulare la data intrării în
vigoare a prezentei legi, încheiate cu militarii angajați pe
bază de contract, care au împlinit vârsta maximă prevăzută
la art. 35 alin. (2), pot fi menținute, în funcție de nevoile
Ministerului Apărării, până la finalizarea acestora.
(4) Militarii angajați pe bază de contract din instituțiile
cu atribuții în domeniul apărării și securității naționale, care,
la data intrării în vigoare a prezentei legi, au gradul de
sergent, pot fi trecuți în corpul subofițerilor, în funcție de
studiile absolvite, vechimea în muncă, posturile de
subofițeri disponibile și rezultatele obținute în urma
concursului susținut în acest sens. Sergenții care nu
optează pentru trecerea în corpul subofițerilor sau nu sunt
declarați admiși în urma participării la concursurile
organizate în acest sens vor fi trecuți în corpul soldaților și
gradaților voluntari cu gradul de caporal.
Art. 70. — (1) Dispozițiile prezentei legi se aplică în
mod corespunzător și gradaților și soldaților voluntari din
instituțiile cu atribuții în domeniul apărării și securității
naționale care, potrivit legii, au în structurile proprii această
categorie de personal militar.
(2) Obligațiile Ministerului Apărării și competențele
ministrului apărării, stabilite prin prezenta lege, sunt
îndeplinite sau exercitate, după caz, de instituțiile prevăzute
la alin. (1), respectiv de conducătorii acestora, iar cele ale
șefului Statului Major General, de către înlocuitorii lor de
drept.
Art. 71. — (1) Expresiile îmilitari angajați pe bază de
contract,“ în cadrul Ministerului Apărării, îjandarmi angajați
cu contract,“ îsoldați și gradați profesioniști“ și îpolițist de
frontieră angajat cu contract“, prevăzute de legislația în
vigoare, se înlocuiesc cu expresia îsoldați și gradați
voluntari.“
(2) În sensul prezentei legi, familia soldaților și gradaților
voluntari cuprinde soțul sau soția, copiii și părinții aflați în
întreținerea legală a acestora.
Art. 72. — În termen de 60 de zile de la publicarea
prezentei legi, Ministerul Apărării va prezenta propuneri

MONITORUL OFICIAL AL ROMÂNIEI, PARTEA I, Nr. 868/24.X.2006
autorităților abilitate, în vederea adoptării actelor normative
pentru aplicarea și executarea acesteia.

9

Art. 73. — Prezenta lege intră în vigoare la 60 de zile de
la data publicării în Monitorul Oficial al României, Partea I.

Această lege a fost adoptată de Parlamentul României, cu respectarea prevederilor art. 75 și ale art. 76 alin. (1) din
Constituția României, republicată.
PREȘEDINTELE CAMEREI DEPUTAȚILOR

p. PREȘEDINTELE SENATULUI,

BOGDAN OLTEANU

DORU IOAN TĂRĂCILĂ

București, 10 octombrie 2006.
Nr. 384.
PREȘEDINTELE ROMÂNIEI

DECRET
pentru promulgarea Legii privind statutul soldaților
și gradaților voluntari
În temeiul prevederilor art. 77 alin. (1) și ale art. 100 alin. (1) din
Constituția României, republicată,
Președintele României

d e c r e t e a z ă:

Articol unic. — Se promulgă Legea privind statutul soldaților și
gradaților voluntari și se dispune publicarea acestei legi în Monitorul Oficial
al României, Partea I.
PREȘEDINTELE ROMÂNIEI

TRAIAN BĂSESCU
București, 9 octombrie 2006.
Nr. 1.161.

DECIZII

ALE

CURȚII

CONSTITUȚIONALE

CURTEA CONSTITUȚIONALĂ

D E C I Z I A Nr. 598
din 21 septembrie 2006

referitoare la excepția de neconstituționalitate a dispozițiilor art. 65 alin. 1 și ale art. 67
din Codul de procedură penală
Ioan Vida
Nicolae Cochinescu
Aspazia Cojocaru
Acsinte Gaspar
Kozsokár Gábor
Petre Ninosu
Ion Predescu
Șerban Viorel Stănoiu
Iuliana Nedelcu
Florentina Geangu

—
—
—
—
—
—
—
—
—
—

președinte
judecător
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate a dispozițiilor art. 65 alin. 1 și ale art. 67 din
Codul de procedură penală, excepție ridicată de Ioan
Ardelean în Dosarul nr. 1.071/2005 al Tribunalului Bihor —
Secția penală.

La apelul nominal lipsesc părțile, față de care procedura
de citare a fost legal îndeplinită.
Cauza fiind în stare de judecată, se dă cuvântul
reprezentantului Ministerului Public, care pune concluzii de
respingere a excepției ca neîntemeiată, invocând
jurisprudența Curții Constituționale în această materie și
apreciind că dispozițiile legale criticate nu contravin
prevederilor constituționale invocate în motivarea excepției.
C U R T E A,

având în vedere actele și lucrările dosarului, reține
următoarele:
Prin Încheierea din 20 martie 2006, pronunțată în
Dosarul nr. 1.071/2005, Tribunalul Bihor — Secția penală a
sesizat Curtea Constituțională cu excepția de
neconstituționalitate a dispozițiilor art. 65 alin. 1 și ale
art. 67 din Codul de procedură penală, excepție ridicată de
Ioan Ardelean în dosarul menționat.

10

MONITORUL OFICIAL AL ROMÂNIEI, PARTEA I, Nr. 868/24.X.2006

În motivarea excepției de neconstituționalitate autorul
acesteia susține că prevederile art. 65 alin. 1 din Codul de
procedură penală, referitoare la sarcina administrării
probelor, și cele ale art. 67 din același cod, privind
concludența și utilitatea probei, contravin art. 1 alin. (5),
art. 20, art. 21 alin. (3), art. 24 și ale art. 121 alin. (1) din
Constituție și ale art. 6 paragraful 1 din Convenția pentru
apărarea drepturilor omului și a libertăților fundamentale. În
esență, contrarietatea ar consta în aceea că, în temeiul
acestor reglementări din Codul de procedură penală, au
fost administrate în mod defectuos probe, atât în faza de
urmărire penală, cât și în faza de cercetare
judecătorească. Mai mult, autorul excepției este nemulțumit
de faptul că instanța de judecată nu s-a pronunțat asupra
concludenței și utilității efectuării unei expertize tehnice
grafologice, probă pe care acesta o consideră a fi
esențială pentru soluționarea cauzei.
Tribunalul Bihor — Secția penală apreciază că excepția
de neconstituționalitate este neîntemeiată, întrucât
prevederile legale criticate nu încalcă dispozițiile
constituționale și convenționale invocate de autorul
excepției.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului,
Guvernului și Avocatului Poporului, pentru a-și exprima
punctele de vedere asupra excepției de neconstituționalitate
ridicate.
Guvernul, invocând jurisprudența Curții Constituționale,
consideră că excepția de neconstituționalitate este
neîntemeiată.
Avocatul Poporului apreciază că excepția de
neconstituționalitate este neîntemeiată, întrucât textul de
lege criticat nu contravine prevederilor constituționale
invocate.
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate ridicată.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile
legale criticate, raportate la prevederile Constituției, precum
și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, ale art. 1 alin. (2), ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.
Obiectul excepției de neconstituționalitate îl constituie
dispozițiile art. 65 alin. 1 și ale art. 67 din Codul de
procedură penală, care au următorul cuprins:
— Art. 65 alin. 1: îSarcina administrării probelor în
procesul penal revine organului de urmărire penală și instanței
de judecată.“;
— Art. 67: îÎn cursul procesului penal părțile pot propune
probe și cere administrarea lor.
Cererea pentru administrarea unei probe nu poate fi
respinsă, dacă proba este concludentă și utilă.
Admiterea sau respingerea cererii se face motivat.“

Autorul excepției de neconstituționalitate consideră că
aceste prevederi de lege contravin dispozițiilor
constituționale ale art. 1 alin. (5) — îÎn România, respectarea
Constituției, a supremației sale și a legilor este obligatorie“,
art. 15 alin. (1) — îCetățenii beneficiază de drepturile și de
libertățile consacrate prin Constituție și prin alte legi și au
obligațiile prevăzute de acestea“, art. 20 — îTratatele
internaționale privind drepturile omului“, art. 21 alin. (3) —
îPărțile au dreptul la un proces echitabil și la soluționarea
cauzelor într-un termen rezonabil“, art. 24 — îDreptul la
apărare“ și art. 126 alin. (1) — îJustiția se realizează prin
Înalta Curte de Casație și Justiție și prin celelalte instanțe
judecătorești stabilite de lege“. Autorul excepției invocă, de
asemenea, și încălcarea prevederilor art. 6 paragraful 1 din
Convenția pentru apărarea drepturilor omului și a libertăților
fundamentale, privind dreptul la un proces echitabil.
Examinând excepția de neconstituționalitate, Curtea
constată că aceasta este neîntemeiată. Astfel, în ceea ce
privește critica de neconstituționalitate a dispozițiilor art. 65
alin. 1 și ale art. 67 din Codul de procedură penală, în
raport cu art. 21 alin. (3), art. 24, precum și cu art. 20 din
Constituție, raportat la art. 6 paragraful 1 din Convenția
pentru apărarea drepturilor omului și a libertăților
fundamentale, se constată că dispozițiile legale referitoare
la aprecierea și administrarea probelor nu opresc părțile
interesate de a se adresa justiției pentru apărarea
drepturilor, libertăților și intereselor lor legitime, acestea
beneficiind de toate garanțiile care condiționează procesul
echitabil.
Dreptul învinuitului sau inculpatului de a propune probe
și de a cere administrarea lor se păstrează în tot cursul
urmăririi penale, precum și în cursul judecății, când acesta
poate să solicite respingerea probelor cerute de procuror și
de părți, ca o consecință a dreptului său la apărare.
Totodată, faptul că instanța este cea care apreciază cu
privire la concludența și utilitatea probelor propuse de părți,
inclusiv în ceea ce privește prezentarea mijloacelor
materiale de probă, nu aduce nicio atingere dreptului la un
proces echitabil, câtă vreme instanța are obligația, impusă
chiar prin dispozițiile art. 67 alin. 3 din Codul de procedură
penală, de a motiva admiterea sau respingerea cererii
pentru administrarea unei probe. Obligația impusă de
legiuitor constituie o garanție a dreptului la un proces
echitabil, permițând părții ca, în cunoștință de cauză, să își
exercite drepturile procesuale și, eventual, să promoveze
căile de atac prevăzute de lege, atunci când apreciază că
respingerea sau admiterea unei probe s-a realizat cu
încălcarea dispozițiilor legale.
Mai mult, procedura de judecată, care cuprinde și
sistemul probator, este atributul exclusiv al legiuitorului,
astfel că textele de lege criticate sunt conforme art. 126
alin. (2) din Constituție, potrivit cărora procedura de
judecată este stabilită prin lege.
În sensul celor de mai sus, Curtea Constituțională s-a
mai pronunțat prin deciziile nr. 311 din 14 iunie 2005,
nr. 583 din 3 noiembrie 2005 și nr. 646 din 29 noiembrie
2005, publicate în Monitorul Oficial al României, Partea I,
nr. 749 din 17 august 2005, nr. 1.123 din 13 decembrie
2005 și, respectiv, nr. 60 din 23 ianuarie 2006, respingând
excepțiile de neconstituționalitate.
Atât soluțiile, cât și considerentele cuprinse în aceste
decizii își păstrează valabilitatea și în prezenta cauză,
neintervenind elemente noi, de natură să determine
reconsiderarea jurisprudenței Curții.

MONITORUL OFICIAL AL ROMÂNIEI, PARTEA I, Nr. 868/24.X.2006

11

Față de cele arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 alin. (1) și (6) din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 65 alin. 1 și ale art. 67 din Codul de procedură
penală, excepție ridicată de Ioan Ardelean în Dosarul nr. 1.071/2005 al Tribunalului Bihor — Secția penală.
Definitivă și general obligatorie.
Pronunțată în ședința publică din data de 21 septembrie 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Florentina Geangu
CURTEA CONSTITUȚIONALĂ

D E C I Z I A Nr. 600
din 21 septembrie 2006

referitoare la excepția de neconstituționalitate a dispozițiilor art. 171 alin. 2 și 3
din Codul de procedură penală
Ioan Vida
Nicolae Cochinescu
Aspazia Cojocaru
Acsinte Gaspar
Kozsokár Gábor
Petre Ninosu
Ion Predescu
Șerban Viorel Stănoiu
Iuliana Nedelcu
Florentina Geangu

—
—
—
—
—
—
—
—
—
—

președinte
judecător
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate
a dispozițiilor art. 171 alin. 1, 2 și 3 din Codul de
procedură penală, excepție ridicată de Marian Dode și
Marian Ungureanu în Dosarul nr. 1.563/2005 al Tribunalului
Ialomița.
La apelul nominal lipsesc părțile, față de care procedura
de citare a fost legal îndeplinită.
Cauza fiind în stare de judecată, se dă cuvântul
reprezentantului Ministerului Public, care pune concluzii de
respingere a excepției ca neîntemeiată, invocând
jurisprudența Curții Constituționale în această materie și
apreciind că dispozițiile legale criticate nu contravin
prevederilor constituționale invocate în motivarea excepției.
C U R T E A,

având în vedere actele și lucrările dosarului, reține
următoarele:
Prin Încheierea din 24 martie 2006, pronunțată în
Dosarul nr. 1.563/2005, Tribunalul Ialomița a sesizat
Curtea Constituțională cu excepția de neconstituționalitate
a dispozițiilor art. 171 alin. 1, 2 și 3 din Codul de procedură
penală, excepție ridicată de Marian Dode și Marian
Ungureanu în dosarul menționat.
În motivarea excepției de neconstituționalitate autorii
acesteia susțin, în esență, că, potrivit art. 171 alin. 2 din
Codul de procedură penală, învinuitul ori inculpatul care are
o anumită calitate beneficiază, în faza de urmărire penală,
de asistență juridică obligatorie, iar potrivit alin. 3 al
aceluiași articol, în faza de cercetare judecătorească,
asistența juridică este obligatorie atunci când pedeapsa
prevăzută de lege pentru infracțiunea săvârșită este
detențiunea pe viață ori închisoarea de 5 ani sau mai
mare. Ca urmare a acestor dispoziții, în faza a doua a
procesului penal inculpatul beneficiază de asistență juridică

obligatorie, după ce, în prima fază a procesului, a fost
privată de acest drept, întrucât nu are calitatea
circumstanțiată prevăzută de alin. 2 al articolului criticat. Or,
aceste împrejurări sunt, în opinia autorilor excepției, de
natură să instituie o inegalitate de tratament juridic pe
parcursul celor două faze — de urmărire penală și de
cercetare judecătorească — cu consecința directă a
prejudicierii dreptului la apărare de care trebuie să
beneficieze orice cetățean în tot cursul procesului penal,
ceea ce contravine prevederilor art. 16, 21, 24, 124 și 131
din Constituție și art. 6 paragraful 3 lit. c) din Convenția pentru
apărarea drepturilor omului și a libertăților fundamentale.
Tribunalul Ialomița apreciază că excepția de
neconstituționalitate este neîntemeiată, întrucât prevederile
legale criticate nu încalcă dispozițiile constituționale și
convenționale invocate de autorul excepției.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de
vedere asupra excepției de neconstituționalitate ridicate.
Guvernul consideră că excepția de neconstituționalitate
este neîntemeiată, apreciind, în esență, că dispozițiile legale
criticate nu contravin prevederilor art. 16 alin. (1) și ale art. 24
din Constituție, ci, dimpotrivă, constituie o aplicare a acestora.
Avocatul Poporului apreciază
că excepția
de
neconstituționalitate este neîntemeiată, întrucât textul de lege
criticat nu contravine prevederilor constituționale invocate.
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate ridicată.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile
legale criticate, raportate la prevederile Constituției, precum
și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, ale art. 1 alin. (2), ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.
Potrivit încheierii de sesizare a Curții, obiectul excepției
de neconstituționalitate îl constituie dispozițiile art. 171

12

MONITORUL OFICIAL AL ROMÂNIEI, PARTEA I, Nr. 868/24.X.2006

alin. 1, 2 și 3 din Codul de procedură penală. Din
examinarea susținerilor autorilor excepției se constată însă
că, în realitate, aceștia critică numai prevederile alin. 2 și 3
ale art. 171 din Codul de procedură penală, fiind
nemulțumiți, în esență, de faptul că dispozițiile legale criticate
nu prevăd asistența juridică obligatorie și în cursul urmăririi
penale, atunci când pedeapsa prevăzută de lege pentru
infracțiunea săvârșită este închisoarea mai mare de 5 ani.
Așa fiind, Curtea urmează să se pronunțe asupra
excepției de neconstituționalitate a dispozițiilor art. 171
alin. 2 și 3 din Codul de procedură penală, modificate și
completate prin Legea nr. 356 din 21 iulie 2006, publicată
în Monitorul Oficial al României, Partea I, nr. 677 din
7 august 2006, care au următorul cuprins: îAsistența juridică
este obligatorie când învinuitul sau inculpatul este minor,
internat într-un centru de reeducare sau într-un institut medical
educativ, când este reținut sau arestat chiar în altă cauză, când
față de acesta a fost dispusă măsura de siguranță a internării
medicale sau obligarea la tratament medical chiar în altă cauză
ori când organul de urmărire penală sau instanța apreciază că
învinuitul ori inculpatul nu și-ar putea face singur apărarea,
precum și în alte cazuri prevăzute de lege.
În cursul judecății, asistența juridică este obligatorie și în
cauzele în care legea prevede pentru infracțiunea săvârșită
pedeapsa detențiunii pe viață sau pedeapsa închisorii de 5 ani
sau mai mare.“
Autorii excepției de neconstituționalitate susțin că prin
dispozițiile legale criticate sunt încălcate prevederile
constituționale ale art. 16 — Egalitatea în drepturi, ale
art. 21 — Accesul liber la justiție, ale art. 24 — Dreptul la
apărare, ale art. 124 — Înfăptuirea justiției, și ale art. 131
— Rolul Ministerului Public, precum și cele ale art. 6
paragraful 3 lit. c) din Convenția pentru apărarea drepturilor
omului și a libertăților fundamentale, care reglementează
dreptul oricărui acuzat să se apere el însuși sau să fie
asistat de un apărător ales de el și, dacă nu dispune de
mijloacele necesare pentru a plăti un apărător, să poată fi
asistat în mod gratuit de un avocat din oficiu, atunci când
interesele justiției o cer.
Examinând excepția de neconstituționalitate, se constată
că asupra criticilor de neconstituționalitate a dispozițiilor
art. 171 alin. 2 și 3 din Codul de procedură penală, cu o
motivare similară, Curtea s-a mai pronunțat, de exemplu,
prin Decizia nr. 7 din 20 ianuarie 2000, publicată în
Monitorul Oficial al României, Partea I, nr. 161 din
18 aprilie 2000. Prin acea decizie Curtea a constatat că
dreptul la apărare prevăzut în art. 24 din Constituție este
pe deplin respectat prin dispozițiile art. 171 din Codul de
procedură penală, care, prin alin. 1, prevede dreptul
învinuitului sau al inculpatului de a fi asistat de apărător în
tot cursul urmăririi penale și al judecății, iar organele
judiciare sunt obligate să-i aducă la cunoștință acest drept.
În anumite cazuri, în care învinuitul sau inculpatul se află
în situații deosebite, legea a prevăzut, în alin. 2 al art. 171
din Codul de procedură penală, 8 cazuri de asistență
juridică obligatorie, atât în faza urmăririi penale, cât și în

faza judecății, iar în alin. 3, alte două cazuri, dar numai
pentru faza judecății.
Cu același prilej, Curtea constată că dreptul la apărare
nu poate fi confundat cu dreptul la asistență juridică
obligatorie, primul fiind garantat în toate cazurile, iar cel
de-al doilea fiind creat de legiuitor, care stabilește și
cazurile în care se consideră că este necesar. Întrucât
Legea fundamentală garantează dreptul la apărare, iar nu
și pe cel la asistență juridică obligatorie, Curtea a statuat
că stabilirea cazurilor în care aceasta din urmă este
obligatorie constituie atributul exclusiv al legiuitorului. Astfel,
nu se poate susține că dispozițiile art. 171 alin. 2 și 3 din
Codul de procedură penală sunt neconstituționale numai
pentru că nu prevăd că asistența juridică este obligatorie
în toate cazurile, iar în ceea ce privește alin. 3, și în
cursul urmăririi penale, câtă vreme exercitarea dreptului la
asistență juridică este garantată.
Totodată, în Decizia nr. 533 din 13 octombrie 2005,
publicată în Monitorul Oficial al României, Partea I, nr. 963
din 31 octombrie 2005, Curtea a reținut că dreptul la
apărare, consacrat de art. 24 din Constituție și de art. 6 din
Convenția pentru apărarea drepturilor omului și a libertăților
fundamentale, se referă la asistența juridică facultativă, iar
excepțiile de la această regulă pot fi stabilite în mod exclusiv
de legiuitor. În cazurile în care legea impune asistența
juridică obligatorie a învinuitului sau inculpatului, apărarea are
valoarea unei instituții de cert interes social, care
funcționează atât în favoarea învinuitului sau a inculpatului,
cât și în vederea asigurării unei bune desfășurări a
procesului penal, în considerarea unor situații speciale ce
rezultă din însăși enumerarea cuprinsă în textul de lege.
Considerentele deciziilor mai sus amintite își păstrează
valabilitatea și în prezenta cauză, deoarece nu au
intervenit elemente noi, de natură să determine schimbarea
acestei jurisprudențe.
De asemenea, dispozițiile art. 171 alin. 2 și 3 din Codul
de procedură penală nu îngrădesc dreptul părților interesate
de a se adresa justiției pentru apărarea drepturilor, libertăților
și intereselor lor legitime și de a se prevala, în tot cursul
procesului penal, de toate garanțiile care condiționează,
într-o societate democratică, procesul echitabil.
În ceea ce privește critica de neconstituționalitate a
prevederilor art. 171 alin. 2 și 3 din Codul de procedură
penală, în raport cu dispozițiile art. 16 și 124 din
Constituție, se constată că acestea nu contravin sub niciun
aspect dispozițiilor constituționale privind înfăptuirea justiției,
ele aplicându-se în mod egal tuturor persoanelor vizate de
ipoteza normei juridice, fără discriminări pe considerente
arbitrare. De altfel, principiul egalității presupune un
tratament identic pentru toate persoanele aflate în aceeași
situație juridică și nu uniformizarea situațiilor în care se
poate afla o persoană.
Referitor la dispozițiile art. 131 din Constituție privind
rolul Ministerului Public, invocate de asemenea în
motivarea excepției, se constată că acestea nu au
incidență în cauză.

Față de cele arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 alin. (1) și (6) din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 171 alin. 2 și 3 din Codul de procedură penală,
excepție ridicată de Marian Dode și Marian Ungureanu în Dosarul nr. 1.563/2005 al Tribunalului Ialomița.
Definitivă și general obligatorie.
Pronunțată în ședința publică din data de 21 septembrie 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA

Magistrat-asistent,
Florentina Geangu

MONITORUL OFICIAL AL ROMÂNIEI, PARTEA I, Nr. 868/24.X.2006

13

CURTEA CONSTITUȚIONALĂ

D E C I Z I A Nr. 604
din 21 septembrie 2006

referitoare la excepția de neconstituționalitate a dispozițiilor art. 291 alin. 2
din Codul de procedură penală
Ioan Vida
Nicolae Cochinescu
Aspazia Cojocaru
Acsinte Gaspar
Kozsokár Gábor
Petre Ninosu
Ion Predescu
Șerban Viorel Stănoiu
Iuliana Nedelcu
Florentina Geangu

—
—
—
—
—
—
—
—
—
—

președinte
judecător
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate
a dispozițiilor art. 291 alin. 2 din Codul de procedură
penală, excepție ridicată de Societatea Comercială îInedit
Trade Group“ — S.R.L. din București în Dosarul
nr. 12.245/2005 al Tribunalului Timiș — Secția penală.
La apelul nominal răspunde autorul excepției,
constatându-se lipsa celorlalte părți, față de care procedura
de citare a fost legal îndeplinită.
Cauza fiind în stare de judecată, se dă cuvântul
autorului excepției, care solicită admiterea acesteia,
reiterând aspectele invocate în fața instanței de judecată.
Reprezentantul Ministerului Public pune concluzii de
respingere ca inadmisibilă a excepției de neconstituționalitate,
arătând că autorul acesteia nu invocă nici un text
constituțional în susținerea excepției ridicate, ceea ce este
contrar prevederilor art. 10 alin. (2) din Legea nr. 47/1992
privind organizarea și funcționarea Curții Constituționale.
C U R T E A,

având în vedere actele și lucrările dosarului, reține
următoarele:
Prin Încheierea din 8 martie 2006, pronunțată în Dosarul
nr. 12.245/2005, Tribunalul Timiș — Secția penală a
sesizat Curtea Constituțională cu excepția de
neconstituționalitate a dispozițiilor art. 291 alin. 2 din
Codul de procedură penală, excepție ridicată de Societatea
Comercială îInedit Trade Group“ — S.R.L. din București în
dosarul menționat.
În motivarea excepției de neconstituționalitate autorul
acesteia susține că prevederile art. 291 alin. 2 din Codul
de procedură penală sunt neconstituționale, fără însă a
invoca încălcarea nici unui principiu sau drept fundamental
prevăzut în Constituție.
Tribunalul Timiș — Secția penală apreciază că excepția
de neconstituționalitate este nefondată și că înu s-au făcut
precizări exprese în sensul textelor din Constituție în raport
cu care se invocă excepția de neconstituționalitate, deși s-a
acordat termen pentru motivarea excepției“.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului,
Guvernului și Avocatului Poporului, pentru a-și exprima
punctele de vedere asupra excepției de neconstituționalitate
ridicate.
Guvernul apreciază că excepția de neconstituționalitate
este neîntemeiată, deoarece judecata cauzei în lipsa părții

care a fost citată în condițiile legii este o soluție care
decurge în mod firesc din natura procesului judiciar menit
să pună capăt conflictului juridic dedus judecății și să
restabilească ordinea de drept, fără întârzieri datorate
relei-credințe sau dezinteresului părților în litigiu. Pentru
situațiile în care neprezentarea părții legal citate s-a datorat
unor motive temeinice, independente de voința sa, legea
prevede remedii de natură să satisfacă în totalitate dreptul
la apărare al acesteia. Se invocă totodată jurisprudența
Curții Constituționale privind dispozițiile art. 291 alin. 2 din
Codul de procedură penală.
Avocatul Poporului consideră că excepția de
neconstituționalitate este neîntemeiată, deoarece motivele
invocate de autorul excepției nu privesc constituționalitatea
textului criticat, ci modul de interpretare și de aplicare a
legii de către instanțele judecătorești, ceea ce excedează
competenței Curții Constituționale stabilite prin lege.
Interpretarea unui text legal în procesul de aplicare al legii
este un atribut exclusiv al instanței de judecată, iar
cenzurarea aplicării dispozițiilor legale de către instanțele
judecătorești se realizează exclusiv în cadrul căilor de atac
prevăzute de lege.
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate ridicată.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile
legale criticate, raportate la prevederile Constituției, precum
și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, ale art. 1 alin. (2), precum și ale art. 2, 3, 10
și 29 din Legea nr. 47/1992, să soluționeze excepția de
neconstituționalitate.
Obiectul excepției de neconstituționalitate îl constituie
dispozițiile art. 291 alin. 2 din Codul de procedură penală,
potrivit cărora: îNeprezentarea părților citate nu împiedică
judecarea cauzei. Când instanța consideră că este necesară
prezența uneia dintre părțile lipsă, poate lua măsuri pentru
prezentarea acesteia, amânând în acest scop judecata.“
Examinând excepția de neconstituționalitate, Curtea
reține că, în motivarea excepției, autorul acesteia nu invocă
încălcarea nici unui principiu sau drept fundamental
prevăzut în Constituție. Argumentele prezentate de acesta
în susținerea excepției nu se constituie într-o reală critică
de neconstituționalitate, ci reprezintă de fapt motive de
nemulțumire privind judecata în fond a cauzei în lipsa
învinuitului Vasile Lungoci, conform dispozițiilor art. 291
alin. 2 din Codul de procedură penală.
Or, potrivit art. 10 alin. (2) din Legea nr. 47/1992 privind
organizarea și funcționarea Curții Constituționale, îsesizările
trebuie făcute în formă scrisă și motivate“. De asemenea, în
jurisprudența sa în materie, de exemplu Decizia nr. 386 din
16 octombrie 2003, publicată în Monitorul Oficial al

14

MONITORUL OFICIAL AL ROMÂNIEI, PARTEA I, Nr. 868/24.X.2006

României, Partea I, nr. 841 din 26 noiembrie 2003, Curtea
a statuat în mod constant că îinstanța de contencios
constituțional nu este în măsură să se substituie părții cu
privire la invocarea unor motive de neconstituționalitate,
deoarece ar exercita astfel un control de constituționalitate
din oficiu, ceea ce este inadmisibil în raport cu prevederile
art. 144 lit. c) din Constituție și cu cele cuprinse în Legea
nr. 47/1992“.
În consecință, se constată că excepția este inadmisibilă,
nefiind îndeplinită o cerință imperativă în ceea ce privește
sesizarea Curții.

Totodată, se observă că prin critica sa autorul excepției
susține neaplicarea corespunzătoare, în speță, a unor
dispoziții legale. În legătură cu această susținere se
constată că, în conformitate cu prevederile art. 2 din Legea
nr. 47/1992 privind organizarea și funcționarea Curții
Constituționale, instanța de contencios constituțional
realizează un control de constituționalitate a legilor și a
altor acte normative, în timp ce problemele care țin de
interpretarea și aplicarea legii revin instanței de judecată.

Față de cele arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 alin. (1) și (6) din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge ca inadmisibilă excepția de neconstituționalitate a dispozițiilor art. 291 alin. 2 din Codul de procedură
penală, excepție ridicată de Societatea Comercială îInedit Trade Group“ — S.R.L. din București în Dosarul nr. 12.245/2005
al Tribunalului Timiș — Secția penală.
Definitivă și general obligatorie.
Pronunțată în ședința publică din data de 21 septembrie 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Florentina Geangu

HOTĂRÂRI

ALE

GUVERNULUI

ROMÂNIEI

GUVERNUL ROMÂNIEI

HOTĂRÂRE
privind mandatarea ministrului agriculturii, pădurilor și dezvoltării rurale
pentru a comunica intenția Guvernului României de a contribui cu echivalentul în lei
al sumei de 100.000 dolari SUA la cea de-a 7-a reconstituire a resurselor financiare
ale Fondului Internațional de Dezvoltare Agricolă (FIDA)
În temeiul art. 108 din Constituția României, republicată, și al Decretului nr. 390/1977 pentru ratificarea Acordului
privind crearea Fondului Internațional de Dezvoltare Agricolă (FIDA), încheiat la Roma la 13 iunie 1976,
Guvernul României adoptă prezenta hotărâre.
Art. 1. — Se mandatează ministrul agriculturii, pădurilor
și dezvoltării rurale pentru a comunica la Fondul
Internațional de Dezvoltare Agricolă (FIDA) intenția
Guvernului României de a contribui cu echivalentul în lei al
sumei de 100.000 dolari SUA la cea de-a 7-a reconstituire
a resurselor financiare ale acestei instituții a Organizației

Națiunilor Unite, plătibilă în două tranșe egale, în anii 2008
și 2009.
Art. 2. — Suma prevăzută la art. 1 se plătește de la
bugetul de stat, începând cu anul 2008, în tranșe,
echivalent în lei, de 50.000 dolari SUA anual, prin bugetul
Ministerului Agriculturii, Pădurilor și Dezvoltării Rurale.

PRIM-MINISTRU

CĂLIN POPESCU-TĂRICEANU
Contrasemnează:
p. Ministrul agriculturii, pădurilor și dezvoltării rurale,
Nicolae Flaviu Lazin,
secretar de stat
p. Ministrul afacerilor externe,
Anton Niculescu,
secretar de stat
Ministrul finanțelor publice,
Sebastian Teodor Gheorghe Vlădescu
București, 11 octombrie 2006.
Nr. 1.410.

15

MONITORUL OFICIAL AL ROMÂNIEI, PARTEA I, Nr. 868/24.X.2006

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL AGRICULTURII, PĂDURILOR ȘI DEZVOLTĂRII RURALE

ORDIN
privind modificarea și completarea anexei nr. 2 îZonele pentru desfășurarea activității de inspecție
a inspectorilor în domeniul clasificării carcaselor de porcine, bovine și ovine, sediul zonelor
și împuternicirea inspectorilor care răspund de aceste zone“ la Ordinul ministrului agriculturii,
pădurilor și dezvoltării rurale nr. 353/2006 pentru aprobarea atribuțiilor și modalităților
de funcționare ale inspecției privind activitatea de clasificare a carcaselor, împuternicirea
inspectorilor din cadrul direcției pentru agricultură și dezvoltare rurală județene
pentru realizarea activității de inspecție, precum și stabilirea zonelor
în care inspectorii își desfășoară activitatea
În temeiul prevederilor art. 11 alin. (2) și ale art. 111 alin. (1) și (2) din Hotărârea Guvernului nr. 267/2004 privind
instituirea Sistemului de clasificare a carcaselor de porcine, bovine și ovine, cu modificările și completările ulterioare,
în temeiul Hotărârii Guvernului nr. 155/2005 privind organizarea și funcționarea Ministerului Agriculturii, Pădurilor și
Dezvoltării Rurale, cu modificările și completările ulterioare,
având în vedere Referatul Direcției generale de inspecții nr. 232.191 din 3 octombrie 2006,
ministrul agriculturii, pădurilor și dezvoltării rurale emite următorul ordin:
Art. I. — Anexa nr. 2 îZonele pentru desfășurarea
activității de inspecție a inspectorilor în domeniul clasificării
carcaselor de porcine, bovine și ovine, sediul zonelor și
împuternicirea inspectorilor care răspund de aceste zone“ la
Ordinul ministrului agriculturii, pădurilor și dezvoltării rurale
nr. 353/2006 pentru aprobarea atribuțiilor și modalităților de
funcționare ale inspecției privind activitatea de clasificare a

carcaselor, împuternicirea inspectorilor din cadrul direcției
pentru agricultură și dezvoltare rurală județene pentru
realizarea activității de inspecție, precum și stabilirea
zonelor în care inspectorii își desfășoară activitatea,
publicat în Monitorul Oficial al României, Partea I, nr. 472
din 31 mai 2006, se modifică și se completează după cum
urmează:

1. Pozițiile III și X vor avea următorul cuprins:
îIII

Botoșani
Iași
Vaslui
[…]

Direcția pentru Agricultură și Dezvoltare Rurală Botoșani

Butnaru Lucian Cristian

X

Neamț
Vrancea
Harghita
Covasna

Direcția pentru Agricultură și Dezvoltare Rurală Neamț

Crăciun Vasile“

2. După poziția X se introduce o nouă poziție, poziția XI, cu următorul cuprins:
îXI

Suceava
Bacău

Direcția pentru Agricultură și Dezvoltare Rurală Suceava

Art. II. — Prezentul ordin va fi publicat în Monitorul Oficial al României, Partea I.

p. Ministrul agriculturii, pădurilor și devoltării rurale,
Nicolae Flaviu Lazin,
secretar de stat

București, 11 octombrie 2006.
Nr. 687.

Blanariu Mioara“

16

MONITORUL OFICIAL AL ROMÂNIEI, PARTEA I, Nr. 868/24.X.2006

MINISTERUL SĂNĂTĂȚII PUBLICE

ORDIN
privind aprobarea tarifului pentru eliberarea de către Agenția Națională a Medicamentului
a certificatului care atestă calitatea de persoană calificată
Având în vedere prevederile art. 8 lit. e) din Ordonanța Guvernului nr. 125/1998 privind înființarea, organizarea și
funcționarea Agenției Naționale a Medicamentului, aprobată cu modificări și completări prin Legea nr. 594/2002, cu
modificările și completările ulterioare,
văzând Referatul de aprobare al Direcției farmaceutice nr. 5.280 din 12 octombrie 2006, din cadrul Ministerului
Sănătății Publice,
în temeiul Hotărârii Guvernului nr. 862/2006 privind organizarea și funcționarea Ministerului Sănătății Publice, cu
modificările ulterioare,
ministrul sănătății publice emite următorul ordin:
Art. 1. — Se aprobă tariful pentru eliberarea de către
Agenția Națională a Medicamentului a certificatului care
atestă calitatea de persoană calificată, în valoare de
75 euro.
Art. 2. — (1) Producătorii români de medicamente vor
plăti contravaloarea în lei, la cursul Băncii Naționale a
României din ziua efectuării plății, a sumei prevăzute la art. 1.

(2) Producătorii străini de medicamente vor plăti această
sumă fie în valută, fie contravaloarea sa în lei, la cursul
Băncii Naționale a României din ziua efectuării plății.
Art. 3. — Agenția Națională a Medicamentului va duce
la îndeplinire prevederile prezentului ordin.
Art. 4. — Prezentul ordin se publică în Monitorul Oficial
al României, Partea I.

Ministrul sănătății publice,
Gheorghe Eugen Nicolăescu
București, 12 octombrie 2006.
Nr. 1.247.

EDITOR: PARLAMENTUL ROMÂNIEI — CAMERA DEPUTAȚILOR
îMonitorul Oficial“ R.A., Str. Parcului nr. 65, sectorul 1, București; C.U.I. 427282; Atribut fiscal R,
IBAN: RO55RNCB0082006711100001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, fax 410.77.36 și 410.47.23
Tiparul: îMonitorul Oficial“ R.A.
Monitorul Oficial al României, Partea I, nr. 868/24.X.2006 conține 16 pagini.

Prețul: 1,15 lei

&JUYDGY|120440]
ISSN 1453—4495

